<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=iso-8859-1" />
<title>The Project Gutenberg eBook of Sigrid Liljeholm, by Fredrika Runeberg</title>
   <link rel="coverpage" href="images/cover-page.jpg" />
   <!-- TITLE="Sigrid Liljeholm" -->
   <!-- AUTHOR="Fredrika Runeberg" -->
   <!-- LANGUAGE="sv" -->
   <!-- PUBLISHER="iTheodor Sederholms förlag, Helsingfors" -->
   <!-- DATE="1862" -->
   <!-- COVER="images/cover-page.jpg" -->

<style type='text/css'>

body       { margin-left:15%; margin-right:15%; }

div.frontmatter { page-break-before:always; }

h1.title   { margin-top:1em; margin-bottom:2em; text-align:center; letter-spacing:0.1em; }
p.aut      { text-indent:0; text-align:center; line-height:2em; margin-bottom:4em; }
p.aut .line1 { font-weight:bold; }
p.aut .line2 { font-size:0.8em; }
p.pub      { text-indent:0; text-align:center; letter-spacing:0.2em; line-height:1.5em; }
p.pub .line1 { font-weight:bold; }
p.approver { text-indent:0; text-align:center; font-size:0.8em;
             margin-top:4em; margin-bottom:4em; }
p.printer  { text-indent:0; text-align:center; font-size:0.8em; }
p.tit      { text-indent:0; text-align:center; margin-top:4em; margin-bottom:6em;
             font-size:1.2em; font-weight:bold; page-break-before:always; }

h2.chapter { text-align:center; margin-top:2em; margin-bottom:1em;
             page-break-before:always; }

p          { margin:0; text-align:justify; text-indent:1em; }
p.first    { text-indent:0; }
span.firstchar { font-size:2em; }
p.noindent { text-indent:0; }
div.sign   { text-align:right; }
div.sign p { display:inline-block; }
p.sign     { text-indent:0; max-width:20em; margin-top:0.5em; margin-bottom:1em; }
p.sign .firstline { display:block; text-align:center; margin-bottom:0; }
p.sign2    { text-indent:0; text-align:center; margin-top:0.5em; margin-bottom:1em; }

/* poetry */
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; margin-bottom:1em; }
.stanza .verse { text-align:left; text-indent:-2em; margin-left:2em; }

/* "emphasis" */
em       { font-style:italic; }

/* introduction */
div.intro { page-break-before:always; margin-top:4em; }
div.intro p { font-style:italic; }
div.intro p.verse { font-style:normal; }
div.intro em { font-style:normal; }
div.intro p.adr { text-indent:4em; font-style:normal; font-weight:bold; margin-bottom:1em; }

.underline { text-decoration: underline; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-family:sans-serif; font-size:0.8em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }

/* page numbers */
a[title].pagenum { position: absolute; right: 1%; }
a[title].pagenum:after { content: attr(title); color: gray; background-color: inherit;
              letter-spacing: 0; text-indent: 0; text-align: right; font-style: normal;
              font-variant: normal; font-weight: normal; font-size: x-small;
              border: 1px solid silver; padding: 1px 4px 1px 4px;
              display: inline; }

@media handheld {
   body { margin-left:0; margin-right:0; }
   div.poem-container div.poem { display:block; margin-left:2em; }
   a.pagenum { display:none; }
   a.pagenum:after { display:none; }
   div.sign p { display:block; margin-left:30%; }
   p.sign { max-width:inherit; }
}

</style>
</head>

<body>


<pre>

The Project Gutenberg EBook of Sigrid Liljeholm, by Fredrika Runeberg

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: Sigrid Liljeholm
       Roman

Author: Fredrika Runeberg

Release Date: August 21, 2016 [EBook #52870]

Language: Swedish

Character set encoding: ISO-8859-1

*** START OF THIS PROJECT GUTENBERG EBOOK SIGRID LILJEHOLM ***




Produced by Matti Järvinen, Jens Sadowski, and the Online
Distributed Proofreading Team at http://www.pgdp. net






</pre>


<div class="frontmatter">
<h1 class="title">
SIGRID LILJEHOLM.
</h1>

<p class="aut">
<span class="line1">ROMAN</span><br />
<span class="line2">af</span><br />
<span class="line3">&mdash;a &mdash;g.</span>
</p>

<p class="pub">
<span class="line1">HELSINGFORS,</span><br />
<span class="line2">Theodor Sederholms förlag.</span>
</p>

</div>

<div class="frontmatter">
<p class="approver">
Imprimatur: <em>L. Heimbürger</em>.
</p>

<p class="printer">
<span class="line1">HELSINGFORS,</span><br />
<span class="line2">Theodor Sederholms tryckeri</span><br />
<span class="line3">1862.</span>
</p>

</div>

<div class="intro">
<p class="adr">
<a id="page-III" class="pagenum" title="III"></a>
Min gamla Vän!
</p>

<p class="noindent">
Hur modig, hur öfvermodig oftast, är man icke vid
sjutton år! Gazer och spetsar och band, som fladdra omkring
oss, de tyckas oss vara idel vingar. Vi flaxa så
långt det bär, ack, men de vingarna bära så lågt, det
märka vi snart.
</p>

<p>
Har du sett en sjuttonåring vid pennan? Var säker
att det skrifves en tragedi i fem akter, en hjeltedikt eller
något annat högt och stort.
</p>

<p>
Det var en dag i Åbo, för många år sedan. Jag stod
framför brasan och ditkastade blad efter blad af mitt manuskript.
</p>

<p>
&rdquo;Ma chère, hvarföre bränner du sådant galant papillottepapper&rdquo;,
sade tante Aurore, som i detsamma inträde, &rdquo;sådant
är ju alltid brist på.&rdquo;
</p>

<p>
&rdquo;Åh, tante, det är bara skräp, början till en misslyckad
tragedi.&rdquo;
</p>

<p>
&rdquo;Mais, chère petite, ne brûlez donc pas cela! Det var
alldeles icke ovanligt i salig konung Gustafs tid, att en
dame skref ett plaisanterie för att uppföras vid någon fête
i famillen. Sådant hade alltid succès. Detta kunde employeras
vid pappas namnsdag nästa vecka.&rdquo;
</p>

<p>
Åter kastade jag ett blad i brasan och sade halft stött:
&rdquo;Icke var detta något skämt. Clas Fleming, sorgspel på
vers i fem akter.&rdquo;
</p>

<p>
&rdquo;Ah, förträffligt, ma chère. Clas Fleming, riksmarsken,
med draget svärd i handen. Habit habillé, broderad
rock, frisure ailes de pigeon. Ebba Stenbock i pocher och
engageanter, håret friseradt à la merveille. Johan Fleming:
chapeau bas, spetskrås och manchetter. Hans älskarinna,
(en sådan har du naturligtvis gett honom) en bergère, med
en chapeau mignon högt opp på en hög frisure. Alldeles
<a id="page-IV" class="pagenum" title="IV"></a>
som i salig kungens tid brukades. Ah laissez moi faire!
Jag förstår mig på sådant der. Det blir en surprise tout
à fait af god ton. Mais, ma chère, skona då din pièce!
Om det vore skäl att offra den åt lågorna, skulle jag i
sanning vara den första att det äska! Betänk hvilken effekt
detta skall göra! Du låter, till exempel, fru Ebba
deklamera:
</p>

  <div class="poem-container">
    <div class="poem">
      <div class="stanza">
        <p class="verse">&rdquo;Barbar, må fritt din glaf bland usla offer rasa,</p>
        <p class="verse">Skall dock mitt stolta mod ej för din grymhet fasa!</p>
        <p class="verse">Ha! Dygd och hjeltemod, förenta i min själ</p>
        <p class="verse">De bott sen späda år, barbar, det vet du väl.&rdquo;</p>
      </div>
    </div>
  </div>
<p>
Då fäderneslandets historia just aldrig varit tante Aurores
starka sida, så undrade jag nästan öfver, att hon
kunde gissa sig till personerna i min förolyckade tragedi,
om än hon just ej syntes särdeles hemmastadd i tidens kostym.
Jag frågade henne derföre huru allt detta herrskap
vore för henne så väl bekant.
</p>

<p>
Hon log ett litet satiriskt leende och sade: &rdquo;I mina
föräldrars hus bodde en man, som var &mdash; huru bör jag uttrycka
det &mdash; un peu hors du monde. Ser du, jag var ung
då och gjorde i honom en <em>lysande</em> eröfring. N&rsquo;est-ce-pas?
Nåväl, han intresserade sig för alla gamla enfaldiga sägner,
käringsagor enfin. När han dog, hade han testamenterat
mig hela sin förmögenhet, och så kom jag äfven i besittning
af hans luntor. Papillotter för hela min lifstid,
tänkte jag då. Men nu ser jag redan le commencement de
la fin af de skrifna papperen, och begagnar derföre stundom
bladen ur en tryckt lunta, en gammal historia öfver ett
par gamla kungar, ehuru tryckpapper är mera fragilt, än
rätt lämpligt skulle vara. För att döda tiden, medan Lisette
fäster opp mitt hår i papillotter, kastar jag stundom
ögonen på de framför mig liggande bladen. Jag har sålunda
kommit att läsa om den obstinata riksmarsken, ståthållaren.
I sanning, han blir charmant. Du vet ej, chère
petite, huru nödig en tyrann är för effekten. Det hörde jag
sjelfva Leopold säga. Låt, till exempel, tyrannen utbryta:
</p>

  <div class="poem-container">
    <div class="poem">
      <div class="stanza">
<a id="page-V" class="pagenum" title="V"></a>
        <p class="verse">&rdquo;Min nedrighet den vill jag klart i dagen ställa,</p>
        <p class="verse">Med usla nidingsdåd vill jag hvar dygdig fälla.&rdquo;</p>
      </div>
    </div>
  </div>
<p>
Ah, kom till mig i morgon, ma chère, jag blir helt lifvad
vid minnena från den tid, jag dröjde i min oncles hus
i Stockholm. Du vet att jag växte opp der; och ehuru jag
mången gång der fick bära opp ett badinage såsom &rdquo;Tavastfröken&rdquo;,
så beredde mig dock min lilla mine ett icke så
ovänligt emottagande, äfven i de höga kretsarna.&rdquo;
</p>

<p>
På begäran fick jag tillbyta mig det lilla som fanns
qvar af tantes papillottepapper. Vid genombläddrandet fann
jag, att de innehöllo anteckningar om tilldragelser och personer,
hvilka stått i någon beröring med famillen Fleming.
När och af hvem dessa anteckningar blifvit gjorda, var
omöjligt att utreda. Likaså var icke möjligt att veta, huruvida
de voro fullkomligt sanningsenliga.
</p>

<p>
Hvad som särdeles kom mig att misstro dessa pappers
trovärdighet, var det ovanliga sättet att se den märkeliga
man, som var famillen Flemings hufvud. Jag genomsökte
sednare hvarjehanda böcker, som föllo i mina händer, der
jag kunde vänta att finna någon upplysning om den så
mycket omtalade blodlystne tyrannen, den hårdhjertade upprorsstiftaren
och mördaren, men en sådan fann jag icke.
En mängd ohyggligheter, berättade af motpartiet, har jag
visserligen hittat; men dessa voro så tydliga och så tjockt
påbredda osanningar, att jag ej kunde anse dem bevisa något
emot manuskriptets trovärdighet. Läste jag åter i hvad
jag af tante Aurore hade erhållit af Wervings historia, så
tycktes mig, som om jag jemnt såge författaren titta sig öfver
axeln, för att se om ej Carl den elftes barska gestalt
stode bakom stolen. Stundom föreföll det mig som om jag
såge gubben Werving småle i sin själ, när han med mycken
salfvelse utfar mot Flemings grymhet, blodtörst och
framför allt hans uppstudsighet emot hertig Carl, men tillika
icke försummar att anföra bref och bevis på huru Fleming
handlade alldeles i enlighet med sin konungs befallningar
och icke utan förräderi eller svek kunnat förfara
<a id="page-VI" class="pagenum" title="VI"></a>
annorlunda. De der beskärmelserna se ut temmeligen som
sand, strödd i den kungliga censurens ögon.
</p>

<p>
Alltså vet man ej huru mycket man af manuskriptet
kan sätta tro till. Sägnerna i en famillekrönika, mundtlig
eller skriftlig, taga sig stundom åtskilliga friheter med historien.
Antecknaren synes ock icke velat befatta sig med
det egentligen historiska, annat än blott som den grund,
hvarpå personerna uppträda. De stora händelserna omordas
vanligen endast i korthet, likasom blott för att återkalla
tiden i minnet, och sålunda komma de små tilldragelserna,
hvilka utgöra berättelsens egentliga ämne, att klarare
framstå. Klas Flemings karaktär är endast antydd. Det
ser nästan ut, som om den, som gjort anteckningarna, icke
rätt skulle vågat försöket, att befatta sig med en så stor
karaktär.
</p>

<p>
Manuskriptet låg hos mig några tiotal af år, innan
jag, i en stund af saknad och bekymmer, sökte förströelse
i dess omordnande. Jag sänder det nu till dig.
</p>

<p>
Någon sammandragning här, en omflyttning der, ett
modernare tycke lagdt öfver det hela; sådana små förändringar
har jag tagit mig friheten att göra, ja tillochmed någon
gång att tillägga en liten reflexion. Hvad som dock
undergått största ändring, är sjelfva språket. Man synes
i vår tid icke älska en tidigare ålders sätt att uttrycka sig,
du läser kanske hellre ett nyare, och detta ämne har dock
allt för länge sysselsatt mina tankar, för att icke jag skulle
önska att meddela det äfven åt någon annan.
</p>

  <div class="sign">
<p class="sign">
<span class="firstline">Din ....</span>
</p>

  </div>
</div>

<p class="tit">
<a id="page-1" class="pagenum" title="1"></a>
SIGRID LILJEHOLM.
</p>

<h2 class="chapter" id="chapter-0-1">
<a id="page-3" class="pagenum" title="3"></a>
I.
</h2>

<p class="first">
<span class="firstchar">S</span>olen sjunker blodröd ned bakom bergen, en susande
vind far öfver sjön; när den hinner stranden,
böja sig björkarne och alarne för dess framfart
och strö omkring sig rika massor af gulnade
löf. Men i den fordna klosterträdgården finnas
numera inga löf att rycka från träden. De planterade
sydländska träd, som der stodo förr, de
hafva förgåtts i vanvård; den fordom ört- och
blomsterrika trädgården, är nu ett snår af törne
och tistel, och endast några få, små sängar i ett
hörn, synas ännu vara vårdade. På dem vexa
rosmarin, timjan, kyrfvel och andra, till kryddor
och läkedom, goda örter.
</p>

<p>
Hvad lider tiden? Intet ur finnes. Kanske
fanns det fordom i det till hälften nedrasade tornet.
Se der synes en solvisare, den är sned och
till hälften nedfallen i grus.
</p>

<p>
Nådendal, du stolta, du den heliga Brigittas
mäktiga och rika dotter, är detta din härlighet!
</p>

<p>
Allt dunklare faller dagern inom klostrets
väggar genom de smala och höga fönstren och
genom remnorna i murarne, men i skymningen
sitta derinne tvenne gestalter, är det vålnader af
nunnor, som besöka sin förstörda boning?
</p>

<p>
<a id="page-4" class="pagenum" title="4"></a>
Den ena synes klädd i nunnedrägt, hennes
hufvud darrar, hennes kind är fårad och färglös,
som på en död. Hon sitter i en hög, med sirater
prydd, länstol, säkert fordom sjelfva fru Priorinnans.
Den andra är ung, kanske femton år, och
i hennes blick bor lif. Hon sitter på en låg pall
vid nunnans fötter. Det är Elin Knutsdotter, sedan
många år den enda återstående nunnan i
Nådendals kloster, och hennes systerdotter Sigrid
Eriksdotter Liljeholm.
</p>

<p>
&rdquo;Siri, mitt barn, jag vill ännu en gång tända
lampan för Guds moders, sancta Annas och den
heliga Brigittas bilder. Hjelp mig, jag orkar det
knappt mera; men så länge en af den välsignades
renlifves döttrar lefver i hennes helgedom, skall,
om än det skall betalas med den sista skärf, hvarmed
jag eger att uppehålla mitt bräckliga lif, de
heliga icke sakna sitt ljus vid tiden för aftonmessan.
Och nu, min Siri, lemna mig messeboken,
att jag, herrans ovärdiga, ringa tjenarinna, må
uppläsa bönerna, då ingen pater mera finnes, eller
ens skulle få hålla den heliga messan. Knäböj
min dotter.&rdquo;
</p>

<p>
Siri tvekade ett ögonblick, men böjde derpå
knä inför pallen, på hvilken hon sutit, och Elin
uppläste, med djup andakt, de latinska bönerna,
af hvilka hennes unga åhörarinna ingenting förstod.
Sigrid bad i sin själ, att henne ej måtte
tillräknas som synd, det hon ej ville neka sin
nästan döende anförvandt att deltaga i hennes
andakt.
</p>

<p>
Sedan messan sålunda blifvit firad, sade Elin:
<a id="page-5" class="pagenum" title="5"></a>
&rdquo;Siri, din moder har lofvat att du skulle få dröja
hos mig, för att tillsluta mina ögon. Mig synes
att jag snart går bort. När jag för sex dagar
sedan knäböjde och ifrigt bad till den heliga jungfrun,
om att hon ville förkorta denna min långa
pröfvotid, se då log hon vänligt, och med detsamma
nedföll denna blomma af metall, som förut
haft sin plats i hennes heliga hand. Jag anser
detta som ett tecken, att hon beviljat min bön.
Jag har sutit här ensam i många år. Ack, nästan
ifrån den tid jag blef invigd, började det
nya kätteriets framgång! O Siri, o mitt kära
barn, att jag skall se äfven dig, min halfsysters
dotter, vara .... Dock, det måste ju så ske. Jag
har ju lofvat din moder att icke söka att rubba
din tro, och det skall jag hålla. Jag skulle ju
ock, om jag lyckades föra dig till den heliga katholska
tron, endast offra ditt unga lif åt ännu
flera vedermödor, än dem lifvet alltid eger. Och
dock borde väl icke verldsliga beräkningar få ega
något inflytande i andliga ting. Ack, den ensamma
blir svag äfven i tron, då hon ingen ledare
eger. Sancta Brigitta, ora pro nobis. O sanctissima
virgo Maria, ora pro nobis.&rdquo;
</p>

<p>
Den åldrigas händer knäppte sig tillsammans
omkring radbandet, och hon började att bedja
öfver det, men hennes händer nedföllo maktlösa,
och hennes hufvud sjönk mot hennes bröst.
</p>

<p>
Sigrid knäböjde för att stödja henne, och den
gamla lutade sitt hvita hufvud mot den ungas
blomstrande kind; när hon så hvilat ett ögonblick,
<a id="page-6" class="pagenum" title="6"></a>
sade hon med svag röst: &rdquo;tack mitt barn,
det blir lättare nu åter.&rdquo;
</p>

<p>
&rdquo;Jag är ju dock en så dålig hjelperska&rdquo;, sade
den unga flickan, sedan nunnan åter lutat sig tillbaka
i länstolen, &rdquo;vill då icke min mors syster låta
föra sig till vårt hem? Vi skulle dock der kunna
lemna bättre vård.&rdquo;
</p>

<p>
&rdquo;Tack, min Sigrid, men icke kan det så ske.
Här har jag lefvat, sedan jag vid din ålder egnade
mig åt den välsignade Guds moders och den
heliga Brigittas tjenst, här vill jag dö som den
sista trogna tjenarinnan i deras helgedom. Ack,
jag har sett huru helgedomen blifvit öde, huru
dess renlifves jungfrur gått ut i synd och verld;
huru dess murar vittrats och den heliga tron försmädats.
Jag har sett huru hvar man ryckte och
rappade till sig af den heligas egodelar, och sjelfva
allmogen nekade att betala skatten till klostret,
och huru öfver hundrade hemman, som tillhörde
sancta Anna och sancta Brigitta, borttogos, så att
vår fromma moder, Abedissan, måste sälja klostrets
dyrbarheter, än en präktig kredentz, än sjelfva
kalkarne, för att betala de dryga, klostret pålagda
skatterna.&rdquo;
</p>

<p>
&rdquo;Så gingo systrarna bort, många tog vår heliga
moder opp till sig, men andra gingo ut och
bröto sina heliga löften. Endast en till mig fanns
qvar, då konung Johan, högtsalig i herranom, åter
ville upprätta klostret. Han vredgades öfver sådant
oskick, ty han var icke lik sin broder, hertig
Magnus, som öfver sig kallade Guds straff, då
han ville ur Wadstena utdrifva de fromma systrarna,
<a id="page-7" class="pagenum" title="7"></a>
hvarföre ock den heliga slog honom med
vansinne. Snart var dock denna skymt af en dagning
för den heliga tron åter borta. Mig arma,
ensamma, har man dock tillåtit att få sitta qvar
här och vårda, så vidt jag kunnat, de heliga qvarlefvorna;
fastän man med våld utdrifvit de helige
fäderne Franciskanerne från Raumo, redan för öfver
fyratio år sedan. Och dock hade som ett järtecken,
två år förut, staden brunnit opp, och året
derpå den kätterske prestens boning. Så utdrefvos
ock ur sanct Olofs kloster i Åbo de vördige fäderne
Dominicanerne. Men järtecken och straff
trotsas af detta syndiga slägte! Liksom för att
håna det heliga, nedrefvos klostren i Wiborg, för
att &mdash; o styggelse! &mdash; för att dermed upphjelpa
fästningsverken! Se, mitt barn, här i detta hus
har jag lefvat öfver sextio år, här hoppas jag vår
fru och helgonen låta mina gamla ögon slutas,
och mina gamla öron domna. De hafva så många
år nödgats se och höra omtalas all den styggelse,
som bedrifvits. Sedan har jag visserligen fröjdats
åt att åter en rättrogen konung, vår Konung och
herre Sigismundus, intagit sina fäders thron. Måtte
helgonen bevara honom för allt det svek och argan
list, som ställer sig emot honom, och gifva
honom makt att skydda den sanna tron och återföra
de vilsefarande.&rdquo;
</p>

<p>
&rdquo;Dock, det är tid att gå till hvila, min skröpliga
lekamen behöfver ro, äfven den unga behöfver
sömn. I morgon, om helgonen ännu bevarat mig
vid lif och krafter, vill jag efter morgonbönen
meddela dig åtskilligt, som du bör veta. Dock
<a id="page-8" class="pagenum" title="8"></a>
torde vara bäst, att först låta gå förbi den stund,
då de omkringboende äro vana att komma hit,
för att begära bot för sina åkommor. Om morgnarna
bruka mina krafter vara något mera stärkta,
så att jag hoppas kunna då förmå meddela dig
hvad jag önskar säga.&rdquo;
</p>

<p>
Efter ännu en aftonsignelse lade sig den gamla
nunnan till hvila, och Siri skyndade att krypa ned
i sin bädd, som hon redt i samma cell, emedan
de många toma cellerna föreföllo henne så ödsliga
och hemska. Hon läste nu i stillhet sin aftonbön
och bad ännu en gång, att henne icke måtte
tillräknas, att hon deltagit i syster Elins påfviska
gudstjenst. Länge hade hon svårt för att kunna
somna. Den cell, der syster Elin tagit sin boning,
var belägen nära den stora, ödsliga klosterkyrkan.
Siri kunde ej låta bli att lyssna, hon tyckte sig
höra ständig rörelse derute. När vinden hven genom
hvalfven, tyckte hon att derute messades eller
sjöngs psalmer, och bäfvande drog hon sig tillsammans
vid tanken på den tid hon skulle tillbringa
i denna öde boning, ett hem endast för
obekanta makter. Men hastigt satte hon sig opp,
kastade en klar blick omkring sig i månskenet,
såg hur den åldriga slumrade på sin bädd, och
sade vid sig sjelf: &rdquo;fy Siri, skall du vara barnslig
och pjåkig! Skulle jag väl vilja lemna den gamla
att dö här, ensam och öfvergifven. Nej visst icke!
Åh, det är detta myckna underliga prat om helgon
och allahanda döda menniskor, som gör mig
yr i hufvudet; aldrig hade jag kunnat tro, att jag
skulle få så mycket att göra med detta påfviska
<a id="page-9" class="pagenum" title="9"></a>
kram. Månne det är synd att höra derpå? Till
Gud måtte väl ändå äfven hennes väg föra, så
from och troende hon är! Och hvad angår mig
att bedömma henne? Vårda och sköta den gamla,
bör jag, om hon än vore en hedning. God natt
nu, underliga, gamla klosterbyggnad! Nu lägger
jag mig ned, och läser än en gång mitt Fader
vår, och så somnar jag visst.&rdquo; Och så gjorde ock
den femtonåriga.
</p>

<p>
Följande morgon infunno sig sjuka, från den
kringliggande trakten, för att begära bot, och den
gamla nunnan utdelade råd och läkemedel åt alla.
Stundom en signelse, stundom en dryck, en bön,
som skulle läsas öfver den sjuke, eller dylikt. Sigrid
hjelpte troget den gamla, att, efter hennes anvisning,
tillreda åtskilliga blandningar.
</p>

<p>
Sedan hvar och en fått sin del och gått sin
väg, stannade man dock utanför klostret och pratade
en stund och öfverlade, hvem den unga flickan
kunde vara. Mången menade att hon väl
vore en ny nunna, och att nu, under den katholske
kungens välde, klostret åter skulle komma i
flor; men slutligen sade en gubbe, åt hvilken hon
räckt en helsodryck: &rdquo;Nej se om det annat är,
än att de gamla heliga ännu ha tänkt på Elin
Knutsdotter, och det är minsan ej för mycket, för
all den tjenst, hon gjort dem, och alla de oljor,
hon för dem bränt; och så ha de skickat ned en
engel att hjelpa henne nu på ålderdomen. Såg ni
inte huru vacker och from hon såg ut, med sina
milda ögon, och så ljus och fin och stilla. Jo tro
man på att så är det.&rdquo;
</p>

<p>
<a id="page-10" class="pagenum" title="10"></a>
&rdquo;Åh, ditt tok, kommer du igen med ditt påfviska
prat, skall det aldrig gå ur dig. När ser
du englar gå på jorden synliga?&rdquo;
</p>

<p>
&rdquo;Ja icke sen detta kätterska reformationsväsendet,
som de kalla det, kom i landet; men se här
i Nådendals kyrka rå de heliga helgonen ändå,
och det vet jag, att vill heliga Guds moder, nog
har hon makt att skicka englar dem till tjenst,
som tillbedja och offra åt henne.&rdquo;
</p>

<p>
&rdquo;Åh prat du, jag börjar nästan ångra mig,
att jag lät narra mig hit, att ta emot af hennes
papistiska meklamenter. Visst är den skälfvan
stygg, när den rätt sätter an, men jag hade hellre
bordt bruka den kuren jag lärde emot den förr,
och den är god; ty det var sjelfvaste befallningsmannen
på Åbohus, herr Lars Hordeel, som för
flere år sen lärt den kuren, och det är ändå bara
papistiskt otyg med det här klostret, bara signeri
och styggelse.&rdquo;
</p>

<p>
&rdquo;Nå huru var den boten som herr Lars lärde.&rdquo;
</p>

<p>
&rdquo;Jo, man tar tre oblater och låter någon skrifkunnig
person skrifva på den första: J namn faders &dagger;
sons och den helige andes, och på den andra
oblaten skrifver man: och sonen &dagger; sjelfver gud
och på den tredje oblaten: och den helige ande &dagger;
som för dig lidit hafver, och så äter man dem tre
dagar å rad. Och si det är intet papisteri och
signeri under, så att om det hjelper, så är allt
godt.&rdquo;
</p>

<p>
&rdquo;Ja ja&rdquo;, utbrast nu en gumma, som såg litet
förnämlig ut med sin veckade duk på hufvudet,
&rdquo;nog kan det väl vara bra, men nog vet jag mot
<a id="page-11" class="pagenum" title="11"></a>
skälfvasot ett medel som är bättre, ty det skref
sjelfvaste drottning Margretha, konung Göstas husfru,
och lärde det åt sin syster, fru Märtha. Och
det har jag hört af min mor, som tjente sampiga
på Åbohus, med en som hade hört det af en tjenstepiga
på Hörningsholm. Och det är godt mot
alla åkommor, och det är att skafva hjerpfjädrar
af pennorna och torka och gnida fint, och dricka
det med varmt öl, äfvensom att bränna fjädrarne
och sedan lukta på dem.&rdquo;
</p>

<p>
&rdquo;Ja ja, mor, det der kan vara godt för förnämt
folk, men hvem vet ändå om det passar för
de ringa. Nej, nog går jag till nunnan i morgon
efter den dryck, hon lofvade mig; hon har hjelpt
mig förr, och kan väl göra så nu med. Ser J mor&rdquo;,
sade gumman och såg klok ut, &rdquo;här bär jag på
mig en jernbit under tröjan, och så kan icke något
trolltyg bita på mig.&rdquo;
</p>

<p>
Snart skingrades alla de hjelpsökande, och nu
sade den gamla nunnan: &rdquo;Siri, du enda dotter af
min halfsyster som alltid varit mig huld, och som
sjelf nu vårdar den gamla, jag ville lemna dig
ett minne af mig. Nyss har man sagt mig, att
mig skall i arf hafva tillfallit ett litet stycke jord,
ett par mil härifrån uppåt kusten. Min tid går
ut, jag kan deraf intet begagna. S:ta Brigitta är
plundrad på alla sina egodelar, en gåfva till detta
hennes heliga hus, skulle blott bli ett nytt rof,
om det ens finge gifvas. Jag har önskat gifva dig
ett minne af mig, och tillkallade för ett par dagar
sedan tvenne ärliga bondemän, åt hvilka jag förklarade
min yttersta vilja vara, att du må ärfva
<a id="page-12" class="pagenum" title="12"></a>
detta lilla gods, om det är sanning att min gamle
frände dött och att det öfvergår på mig. Jag har
uppsatt min vilja skriftligen, och bönderna hafva
derunder satt sitt bomärke. Detta jordstycke är
helt litet och af ringa värde, du kunde derföre
köpa dig ett gyllene halssmycke med rubiner eller
saphirer, men gör dock icke det. Behåll det. En
åldrigs välsignelse hvilar deröfver. Kanske skall
det en gång göra dig större tjenst, än ett gyllene
smycke skulle göra.&rdquo;
</p>

<p>
&rdquo;Ännu en sak vill jag meddela dig, mitt barn.&rdquo;
Stödd mot Sigrids arm, gick den gamla ut i kyrkan
och till en med sirater prydd vägg. &rdquo;Jag vill
nu meddela dig något, som väl föga kan komma
dig till någon nytta; men ho kan dock förutsäga,
hvad som enhvar förestår? Hufvudsakligaste skälet
till att jag meddelar dig denna hemlighet, är
den, att jag icke vill att den skall dö med mig.
Må äfven du, innan du lemnar verlden, meddela
den åt någon annan. Se här, mitt barn, så skall
du vrida på denna sirat, då öppnar sig, som du
ser, en dörr. Detta var fordom en gång, som
sträckte sig långt, man har sagt ända till Åbo.
Hvart den än gick, den var åtminstone en utväg
ur klostret, som endast några få kände. Nu är
den igenrasad längre fram, men som du ser, är
här dock ett stycke ännu öppet. Detta ställe känner
numera ingen annan än jag. Upptäckas kan
det svårligen, före den dag, då kyrkans murar
ramla. I tider af fara, kan det tjena att rädda
någon undan förföljelse. Omtala det derföre icke
<a id="page-13" class="pagenum" title="13"></a>
för någon. Det har förut räddat menniskolif och
lycka, och kan ännu göra det.&rdquo;
</p>

<p>
Siri log i sitt sinne åt den vigt, den gamla
fäste vid detta meddelande, men tyckte ändå att
det var allt helt roligt att känna något, som ingen
annan i hela verlden visste, icke ens mor,
som dock hade reda på så mycket.
</p>

<p>
Snart derefter hvilade Finlands sista nunna i
sin graf, och det stolta klostret Nådendal har småningom
fallit i grus. Endast kyrkan reparerades
och begagnades sedermera. Men går du en morgon
på den lilla staden Nådendals tysta gator,
och ser huru flinkt strumpstickorna röras i händerna
på hvarje mötande liten flick- eller pojkbyting,
då ser du ett ännu lefvande minne af den
heliga Brigittas systrar.
</p>

<h2 class="chapter" id="chapter-0-2">
II.
</h2>

<p class="noindent">
I stugan på Tannila surrade spinnrockarne flitigt.
Närmast dörren suto husets pigor och trampade
ifrigt rockarne, under det de utdrogo långa
trådar ur sina lin- eller blårtottar. Vid ett af de
små fenstren väfde en af pigorna vadmal. I rummets
öfra ända surrades spinnrocken lika ifrigt omkring
af husets unga dotter, jungfru Sigrid, och
det fina mjuka linet drogs af hennes runda, hvita
fingrar, till ett garn, så jemnt och glänsande, som
silke.
</p>

<p>
Men hennes mor, fru Metta, hade sällan ro
att sitta långa stunder vid spinnrocken. Än vandrade
<a id="page-14" class="pagenum" title="14"></a>
hon ut till visthuset, för att se åt om rottorna
skonat de på väggen i rader hängande skinkorna
och hararna, än stannade hon vid en spinnrock,
för att skynda på en spinnerska, än hjelpte
hon den väfvande att fastknyta en ända på väfven.
&rdquo;Åh ja, väfven håller bra nog, märker jag.
Jo Elsa har spunnit ränningen och när hon så
vill, kan hon få dugligt garn på rullan. Det vet
jag, som sjelf lärde henne spinna, när hon ej var
högre, än som så. Mor hennes hade dött åt året,
och hennes far var dräng på godset, men icke
kunde han lära henne spinna. Jo, gudskelof, sitt
hushåll har man förstått att sköta här i verlden,
och af godt och rent adelsblod har man kommit,
och icke behöfver man tåla att en sådan, som fru
Brita, herr Regert Oxes, tränger en ur kyrkbänken.
Oxe heter hon och borde heta ko, så för
hon sig, fast hon klär sig med pjukmyssa&rdquo;.
</p>

<p>
Sigrid surrade allt flitigare om sin rock, och
såg på sin tott så noga, som om det gällt att
spinna sin lyckotråd, men svarade ingenting.
</p>

<p>
&rdquo;Ja, jag har klagat&rdquo;, fortfor fru Metta. &rdquo;När
herr Matts, pastorn, reste för att betyga sin vördnad
för hans högvördighet Biskopen, mester Erik,
som håller visitationer i moderkyrkan, bad jag
honom med samma anmäla, hurusom fru Brita
ville tränga mig ur kyrkbänken, och begära straff
öfver henne, för sådant vanartigt uppförande. Gamle
herr Matts mente väl bäst vara, att låta saken
ligga ogild; men mig skall ingen förolämpa, om
än min herre och man icke är hemma för att försvara
<a id="page-15" class="pagenum" title="15"></a>
mig; såsom han ock sällan är hemma, utan
mest i Flemingens följe.&rdquo;
</p>

<p>
Fru Metta tog i detsamma ned en stor nyckel
från sin spik i nyckelskåpet, och gick till fiskboden,
för att efterse sitt förråd af torra gäddor.
När hon vände och synade sina gäddor, sade hon
vid sig sjelf: &rdquo;ja man må väl vårda en sådan välsignelse,
vår not i år blifvit hugnad med. Det
blir godt nog att kännas vid, och så kan man ha
något att ge en fattig menniska, hvilket nog väl
behöfves i dessa tider, då ingen annan har mat
att sticka i munnen, än herr Clases knektar. Ja,
det säger jag för sann, om än herr Erik håller
honom i ära. Men se det gjorde saken, att jag
lät drängarne lägga en julkaka i notkilen i första
notvarpet, det syns att det halp, och vi fick fisk.
Gamle herrn på Storby mente att det vore signeri.
Bara gammelprat! Är inte bröd guds gåfva, och
hvad är det för ondt i att locka fisken? Men herr
Clas, han lemnar hvarken kakan eller fisken, allt
skall knektarne ha. Vore jag karl, jag skulle ge
den bondeplågarn hin svarte, och hålla mig till
hans fursteliga nåde, hertig Carl. Men herr Erik,
han är så from, och är som förhexad i Flemingen.
Finge jag honom nu bara hem, jag skulle visa
honom den afskriften af hans furstliga nådes bref,
som de hade skickat hit med Månsas Lisa. Der
får man nog si hur Flemingen far fram och förtrycker
landet, och ställer till uppror mot kungen.
Ja gud hjelpe herr Erik. Hertigen hotar så hårdt
att straffa hvar och en, som håller med den landsförderfvarn,
som det står i brefvet, som vill vara
<a id="page-16" class="pagenum" title="16"></a>
som tuppen på sophögen, och tycker sig vara vår
kung; och det sa Månsas Lisa, att skulle bara
alla ge sig under hertigen, så skulle nog bli god
tid i landet, ty hertigen hade sjelf sagt, att det
var bara till sina upproriska stämplingars bedrifvande,
som Flemingen ville hålla qvar krigsfolket
i landet.&rdquo;
</p>

<p>
Fru Metta, liksom mången annan, var ej precist
lätt att förmå med skäl, att öfvergå till annan
mening, än den hon sjelf hyste, men deremot,
liksom ock mången ann, ganska hastig att sluta
sig till och vara öfvertygad om, hvad någon granngumma
berättade och sade; om än hon för resten
hade ganska ringa förtroende för samma gummas
förstånd.
</p>

<p>
&rdquo;Nej, men står der icke en bytta, så att rottorna
kunna hoppa upp på åsen, och derifrån på
fisken. Jo, jag säger! Hade man ej ögonen med
sig! I morgon skulle hvar enda fisk varit gnagad.&rdquo;
</p>

<p>
Fru Metta hade varit så fullt sysselsatt med
sina fiskar, att hon ej förrän nu varsnade, att vid
visthusdörren stod en ung bonde och tummade på
sin pitnilka, den han höll i handen. Nu ref han
sig bakom örat, och framräckte ödmjukt åt fru
Metta ett papper, hvilket befanns vara en kallelse
från hans högvördighet Biskopen, till fru Metta
Liljeholm, att infinna sig vid kyrkan.
</p>

<p>
Fru Metta skyndade att stänga visthusdörren
och började ordna hvad som under hennes frånvaro
borde uträttas.
</p>

<p>
&rdquo;Ja, ungdom och visdom! säger man, och så
säfliger hon är, icke har man mycken nytta af
<a id="page-17" class="pagenum" title="17"></a>
henne. Hur kan man vänta att hon skall kunna
hålla ordning på folket! Der sitter hon bara och
spinner; fast bra spinner hon, det måste jag medge.&rdquo;
Emellertid fick nu ändå Sigrid en mängd
förhållningsorder, om hvad som under fru Mettas
frånvaro skulle uträttas, och så skulle det bära
af. Ett bräde lades tvärs öfver en arbetskärra,
deröfver breddes en rya och deruppe satte sig fru
Metta med tömmarne i den ena handen och piskan
i den andra. Nere på kärrans botten fick
en liten gosse sin, ej just beqväma, plats, för att
medfölja till sin matmors och hästens uppassning.
</p>

<p>
&rdquo;Vappo, se till att ej fåren gå in i hafverlandet
derborta. Var aktsam om elden, Brita. Sigrid,
låt se du har akt på att arbetet går; jag
tänker du får ge blår till ny tott åt Elsa, innan
jag kommer hem. Se så, gu signe er allesamman
nu.&rdquo;
</p>

<p>
Derpå gaf hon en klatsch åt hästen och begaf
sig på väg med temmeligen god fart, under
dugtiga knuffar och stötar på den ojemna och
gropiga vägen.
</p>

<p>
När fru Metta hunnit målet för sin färd, lemnade
hon hästen i gossens vård, och ernade bege
sig in i kyrkan, men det lät sig ej så lätt göra.
Vid kyrkdörren stodo alla nejdens qvinnor och
barn, tätt sammanpackade, och gapade inåt kyrkan,
dit de ej fingo intränga. &rdquo;Hvem kan nu neka
barnen att få se hans högvördighet&rdquo;, menade gummorna,
och så tog en hvar sin minsta unge på
armen och en hel skara omkring sig, och visst
skulle en hvar se biskopen.
</p>

<p>
<a id="page-18" class="pagenum" title="18"></a>
Der stodo de nu alla sammanträngda, hufvud
vid hufvud, alla med linhvitt hår och alla stirrande
åt samma håll. Det var som en hel skog
af tistelknoppar, som väl slagit ut ullen, eller en
äng, tätt bevuxen med ängsull.
</p>

<p>
&rdquo;Jag är nu här, bara för att barnen ska få
si&rdquo;, sade, med litet vigtig min, en gumma till sin
granne. &rdquo;Nog har jag sjelf sett honom. Jag fick
rätt se honom äta i morgons, innan han gick i
kyrkan.&rdquo;
</p>

<p>
&rdquo;Håken, fick J det mor? Hvad åt han monntro?
Berätta kära mor?&rdquo;
</p>

<p>
&rdquo;Han åt rätt som annat folk, vet J mor.&rdquo;
</p>

<p>
&rdquo;Håken, gjord han så, dä kunde jag alder
tro.&rdquo;
</p>

<p>
I detsamma blef det rörelse och böljande bland
tistelknopparna. Det var fru Metta, som förorsakade
den, genom sitt bemödande att framtränga.
När gummorna nu sågo sig om, och blefvo varse
den af alla kända Tannilafrun, som man nog visste
skulle förstå att göra sig väg, så jemkade en hvar
rum så godt hon kunde, och snart stod fru Metta
främst för skaran vid kyrkdörren.
</p>

<p>
I kyrkan syntes icke mycket folk. Längst
bort satt, just invid dörren till koret, mäster Erik
Erikson, biskopen från Åbo. Framför honom stod
presterskapet och några af de förnämsta herrarne
från socknen. Ett par capitulares och notarien
suto vid ett bord. På något afstånd stodo åtskilliga
af socknens allmoge, och här och der väntade
i kyrkbänkarne sådana, som afvaktade att i sin
tur få framträda och anmäla sina påståenden.
</p>

<p>
<a id="page-19" class="pagenum" title="19"></a>
&rdquo;Lars Isakson, dömd, för trolleri, att stå tre
söndagar å rad vid kyrkdörren under gudstjensten&rdquo;,
relaterade notarien ur sin bok, &rdquo;följer nu
således i ordningen herr Simon i kapellet, anklagad
att hafva låtit ohelga julmorgonen genom ringande
till ottesången med en koskälla.&rdquo;
</p>

<p>
Biskopen kastade en missnöjd, frågande blick
på herr Simon, som framträdde. Herr Simons
runda, glada ansigte bjöd till att antaga det högtidligaste
och alfvarsammaste uttryck, som var
möjligt, men ikring munnen spelade ett drag af
skälmaktighet, som omöjligt lät sig öfverskylas.
</p>

<p>
Biskopen såg högst alfvarsamt på presten.
&rdquo;Skall det då alltid vara klagomål öfver eder, Simon&rdquo;,
sade han slutligen. &rdquo;Redan gammal prest,
och dock ständigt streck, som skulle anstå den
okynnigaste djekne.&rdquo;
</p>

<p>
&rdquo;Högvördigste herr Biskop&rdquo;, svarade presten.
&rdquo;Denna gången åtminstone synes mig, att jag handlat
välbetänkt. Skulle jag väl tillåta guds församling
att bortsofva julottan? Eders vördighet
torde icke hafva förgätit, att när ryssarne plundrade
här under sista ofreden, bortförde de ock vår
klocka. Huru skulle nu församlingen sammankallas?
Icke kunde den stå på kyrkbacken i kölden
i timtal och vänta. Men si, när koskällan ringdes,
visst kröp der folk ur alla stugor, båd byggare
och deras kyrkqvartersgäster. Icke tycktes mig
eller skällan sämre, för det min ko ringt med den;
nog ha många andra nöt ringt klockorna, äfven
till samgång, utan att deröfver blifvit klagat hos
biskopen.&rdquo;
</p>

<p>
<a id="page-20" class="pagenum" title="20"></a>
Mäster Erik runkade nästan omärkligt på hufvudet
och sade: &rdquo;en rättskaffens prest sörjer för
att klocka anskaffas; men du har försummat denna
skyldighet, såväl som mången ann.&rdquo;
</p>

<p>
&rdquo;Högvördigste fader, det skall visst ske, bara
bonden har ett spann råg öfver att bestå till
klockhjelp, nu har han ej ens ett sådant att blanda
i barken, till att fylla sina och barnens magar.&rdquo;
</p>

<p>
Åter runkade Biskopen smått på hufvudet,
men sade blott: &rdquo;för denna gång må dig förlåtas
ditt tilltag, i betraktande af, att det kanske skett
af enfald; men låt icke en annan gång sådant
komma dig till last.&rdquo;
</p>

<p>
Herr Simon bugade djupt och drog sig tillbaka,
småskrattande bakom sin hatt, i det han
halfhögt sade: &rdquo;Kan väl härnäst ställa mig sjelf
på kyrktaket och ropa folket till kyrkan; ty skrika
kan jag, om derpå kommer an, och det så det
hörs.&rdquo;
</p>

<p>
&rdquo;Lisa Eliasdotter har offrat ett ljus på altaret,
för att få god kalflycka&rdquo;, uppläste åter notarien.
&rdquo;Saken är erkänd.&rdquo;
</p>

<p>
Biskopen suckade i det han sade: &rdquo;Djupt sitter
papismen och djefvulens funder och signerier
i de onda hjertan! Må hon stå en söndag vid
kyrkodörren, att för sina signerier utskämmas.&rdquo;
</p>

<p>
&rdquo;Fru Metta Simonsdotter Abbornät, herr Erik
Liljeholms husfru, klagar öfver att fru Brita Regertsdotter
Oxe, henne ur kyrkbänken utträngt.&rdquo;
</p>

<p>
Nu framträdde fru Metta inför biskopen och
tänkte just börja sitt andragande, men med det
samma steg äfven fru Brita Regertsdotter fram
<a id="page-21" class="pagenum" title="21"></a>
och sade bjert: &rdquo;Nej si det är då ramaste lögnen
det, att jag drifvit henne ut; men icke låter jag
heller tränga mig ur bänken för alla snärtors
skull, och för det hon satt der så bred, och hade
jungfru Sigrid med sig, så skulle jag inte få sitta
i adelsfruarnas bänk; men si så god är jag som
hon, och behöfver inte vika för henne.&rdquo;
</p>

<p>
Redan sade fru Metta några ord till svar,
och en häftig träta började just utbryta mellan
de båda fruarna, då biskopen viftade med handen
och bjöd dem åtskiljas, hvilket, efter någon svårighet,
ändtligen lät sig göra.
</p>

<p>
De båda häftiga fruarna nedsatte sig nu i
hvar sin bänk, på ömse sidor om gången, och sågo
med vreda ögon på hvarandra.
</p>

<p>
Sedan biskopen, med lägre röst, rådfört sig
med de båda andre kapitelherrarne, bjöd han
högt de båda fruarna att framträda, och sade:
&rdquo;Kyrkoförargelse må af ingen tålas. Jordens väldige
äro dock alla såsom stoft inför herran, och
J mågen icke inför honom förhäfva eder, eller
drifva edra tvister. Rätteligen skulle vi ställa
eder båda till spott och hån vid kyrkodörren, men
som detta för eder adeliga värdighet icke ske kan,
så mågen J båda eder kyrkostöring sålunda godtgöra,
att J till kyrkan erläggen 10 mark och påföljande
söndag detta edert godtgörande från predikstolen
tillkännagifves.&rdquo;
</p>

<p>
Fru Britas sinne jäste. Hon tyckte sig väl,
på sätt och vis, hafva vunnit en seger, då hennes
åklagerska nödgats plikta, men hon hade sjelf
äfven blifvit ålagd detsamma. Med en knyck på
<a id="page-22" class="pagenum" title="22"></a>
nacken sade hon halfhögt: &rdquo;En hederlig menniska
ska få plikta, för att en sånder inte får
sitta så bred hon vill. Hon borde minsan inte
als få slippa i hvarken kyrka eller bänk; och än
mindre hennes doter, som hon föder opp till papisteri
och styggelse.&rdquo;
</p>

<p>
Biskopen, som emellertid stigit upp från sin
plats, såg frågande på henne, hon steg närmare
och fortsatte: &rdquo;Ja väl, det är ju allom kunnigt,
huru hon skickat flickan att lära papisteri i det
gamla nunnehålet Nådendal, och hur flickan der
signat och messat med afgudiska fukter. Och en
sån täcks anklaga hederligt folk!&rdquo;
</p>

<p>
Fru Brita afbröts nu af klockarn, som började
sjunga en psalm, emedan, enligt förteckningen
öfver göromålen för denna dag, numera intet
annat skulle i kyrkan uträttas, än aftongudstjenstens
hållande, och resten af aftonen skulle användas
till reviderande af åtskilliga kyrkans räkenskaper.
Medan fru Brita hade talat, hade presterna
undanställt papperen och ordnat allt för
gudstjensten. Klockarn hade nu upptagit psalmen,
och när han sett biskopen lemna sin plats, för att
sätta sig i en kyrkbänk, ansåg han att allt var i
ordning, och började psalmen. Biskopen inträdde
i en bänk och satte sig ned. Sålunda måste båda
fruarna tiga, men svårt föll det sig. Fru Metta
hade väl ej rätt kunnat höra, hvad hennes motstånderska
sade, emedan när denna talade, hade
hon stått nära biskopen och vändt ryggen åt fru
Metta; men hon hörde ändå nog, för att finna
att det gällde någon beskyllning emot henne. Nu
<a id="page-23" class="pagenum" title="23"></a>
var det ogörligt att få säga ett ord. Fru Metta
satt en stund qvar, men det började skymma,
gudstjensten var lång och hon nödgades, innan
dess slut, lemna kyrkan, emedan det skulle varit
omöjligt, att, utan fara för lif och lem, i mörkret
resa hem, på den obanade och ojemna vägen.
Icke eller anade hon att fru Brita gjort
henne en beskyllning af den stora vigt, som fallet
var. Hon begaf sig derföre hem, utan att vidare
få orda något. Men icke var hon god till sinnes.
</p>

<h2 class="chapter" id="chapter-0-3">
III.
</h2>

<p class="noindent">
Det var en vacker morgon om senhösten. Luften
var klar och kall, och rimfrost glänste som
silfver på granarnas lummiga grenar. På vallen
vid Storkyro kyrka samlades folket i grupper, samtalande.
Ifrigast ordades dock bland en hop karlar,
som stodo straxt innanför porten till kyrkogården.
Tre bönder, Bengt Poutu, Mårten Philipson
och Jacob Illka, stodo omgifna af en krets
andra bönder. Allt flere och flere samlades till
de förre, och alla stadnade, uppmärksamt lyssnande.
Stundom utstötte någre ett ha! eller annat
kort ord, händerna foro till pukkoknifvarne,
hvilka af alla buros vid bältet, stundom ryckte
en och annan, liksom omedvetet, sin knif till hälften
ur slidan, men småningom sjönk den åter långsamt
tillbaka, då egarens uppmärksamhet syntes
så fängslad, af hvad den talande anförde, att han
ej tycktes veta af något annat.
</p>

<p>
<a id="page-24" class="pagenum" title="24"></a>
De äldre karlarnes alfvarliga, fårade anleten,
de yngres mindre markerade, men äfven de om
alfvar, tungt och träget arbete och dålig föda
vittnande, alla syntes lifvade af samma känsla.
Bitter och djup harm målade sig i alla dessa ansigten,
men tillika ett visst lugn och resignation.
Allt som de tre männen inuti gruppen omvexlande
talade, lifvades dragen hos åhörarne, uttrycket
i deras anleten blef allt vildare. Det var
som när molnen draga sig samman vid horizonten,
svarta, dystra, hotande, stundom frambryter
en och annan svag blixt på afstånd, och man förutser
att thordönet med kraft skall utbryta, att haglet
skall förstörande nedbrusa, att orkanen skall
härja; men ännu bryter ovädret icke löst, ehuru
man ser förebuden.
</p>

<p>
&rdquo;Detta veten J alla&rdquo;, utbrast Bengt Poutu.
&rdquo;Så har Flemingen låtit utsuga landet, att vi snart
ega knappt barken till brödet. Hvem vet icke
huru de tagit maten ur våra bodar och silfret ur
våra kistor, och der sådant ej funnits, ha de tagit
våra hustrurs och döttrars kläder, ryckt brisken
af deras hals och ringarna ur deras öron, hästen
ur stallet och kon och fåret från betet. Och hvem
af oss vet icke, att Österbottningarna, redan af
kung Johan, fingo löfte om lindring från borgelägers
tunga, sedan moskoviten hade brändt och
sköflat i Salo och Limingo, och krigsfolket ej kunde
hindra dem. Och ha vi ej sedan med våra söner
och drängar, med egen kost och egna vapen, försvarat
oss. Och nu, när vi ha fred med sjelfva
moskoviten, nu skola vi rappas och skinnas af
<a id="page-25" class="pagenum" title="25"></a>
knektarne. Här ligga skottska ryttare, här ligga
upplänningarne och finnar dertill. J veten ock
huru herr Klas satt vakt både på sjö och land,
att ingen skall få klaga hos hans fursteliga nåde,
hertig Carl, eller sända ombud till riksmöten,
som han sammankallat; och huru strängt herr Klas
straffar alla försök att hos fursten söka hjelp.
Men vi, som här stå, vi ha dock lyckats komma
både fram och åter. Ville jag för eder omtala
huru svår vår färd varit, blefve det för långt;
vi hafva svultit, vi hafva farit som hundar för vår
och allas eder rätt. Och der har han sutit och
smort sig och lefvat kräseliga, medan folket lider;
den landsförderfvarn och förrädaren! I många,
många års tid har jag arbetat på att få denna
saken i gång, men nu ha vi hertigens ord på att
vi måga resa oss, och orätt med våld vräka.&rdquo;
</p>

<p>
&rdquo;Fingo ni riktigt tala med hans furstliga nåde?&rdquo;
frågade en röst ur hopen.
</p>

<p>
&rdquo;Jo, när vi kommo till Stockholm, och icke
visste hvart vi skulle vända oss, då sökte vi först
opp Hans Hansson, och bådo honom hjelpa oss
med råd och dåd, och han rådde oss, och var en
förståndig rådgifvare. &rdquo;Gån omkring på gator och
gränder&rdquo;, sade han, &rdquo;och der J sen folk röras mera,
så ställen eder i gatumötena och ropen och klagen.
Talen om huru Flemingen förtrycker eder
med borgeläger, emot konungens och hans furstliga
nådes vilja. Skriken ut om hans grymhet
och tyranni, och om J någon historie hört om honom,
som till ondo är, så utskriken och utspriden
den. Vore det än icke sanning, så är dock intet
<a id="page-26" class="pagenum" title="26"></a>
så ondt, att han icke värre bedrifvit mot folk och
fä, ja, mot qvinnor och barn.&rdquo;
</p>

<p>
&rdquo;Vi lydde Hans Hanssons råd, och sedan vi
hade upprört hela staden med vår klagan och vårt
ropande kring gatorna, så fingo vi slutligen komma
inför hans furstliga nådes egna ögon; men vi
begärte bara några fenickor svenska knektar, att
skydda oss mot herr Klases tyranni. Hans furstliga
nåde frågade då huru tätt krigsfolket vore
förlagdt hos oss, och då jag svarade att fjorton
bönder egde att sörja för en knekt, och tjugu
bönder för en ryttare, så ropade hans furstliga
nåde: &rdquo;Om tjugu bönder icke kunna öfvermanna
en ryttare, och fjorton en knekt, så förtjena de
intet bättre än att blifva plågade och förtryckta
af både ryttare och knektar&rdquo;, och så reste sig
hans furstliga nåde och såg så vred ut i ögonen,
att våra hjertan bäfvade i oss, och han höjde sin
knutna hand högt opp i vädret och skakade den,
och så sade han: &rdquo;Jag vet ingen annan råd, än
skaffer eder rätt med eder egen hand. J ären
väl så många, att ni må kunna slå dem ifrån eder,
om ej med annat, så med klubbor och gärdsgårdsstörar.&rdquo;
</p>

<p>
Rörelsen bland bönderna blef nu lifligare,
alla händer omfattade knifvarne, häftiga utrop
foro från mångas läppar; men åter stannade alla
stilla för att höra mera.
</p>

<p>
&rdquo;Jag vågade nu ödmjukt förklara&rdquo;, fortsatte
Bengt, när sorlet tystnat, &rdquo;hurusom jag redan i
många år hade sjungit den visan, att vi skulle
taga våra egna näfvar till hjelp, men att landets
<a id="page-27" class="pagenum" title="27"></a>
män icke rätt på alfvare vågat sig derpå, utan
bara här och der i små hopar, eftersom herr Klas
vore insatt i sina höga embeten af konungen, och
handlade i hans namn.&rdquo;
</p>

<p>
&rdquo;Men då blef hertigen ännu argare och slog
näfven i bordet och sade: &rdquo;Denne landsförderfvarn
och hunden, Klas Fleming, honom behöfven
J ej lyda mer än min gamla sko. Är det icke
denne blodsugaren som förstör vår konungs och
herres land, och förleder folket till uppror emot
sin rätta öfverhet, och håller sina knektar i landet
för att befrämja sina förrädiska afsigter. Försvaren
eder sjelfve, emot denne stråtröfvaren och
hans anhang, och varen trogne eder konung och
mig, eder anborne furste. Blott J stån på eder
till lands, skall jag väl sörja för att hålla sjön
ren. Sägen edra bröder, att de stå manneligen
på sig och icke låta kufva sig af Flemingen och
hans kreatur.&rdquo; Derpå tordes vi intet annat än gå
vår väg, ty han såg mäkta grym ut. Och så sökte
vi oss hem, under många faror och vedermödor.&rdquo;
</p>

<p>
&rdquo;Bröder, kamrater&rdquo;, ropade nu Jacob Illka,
så att det skallade kring kyrkogården, &rdquo;viljen J
ännu tåla Svedjeklases tyranni? Viljen J ännu
svälta och se edra hustrur och barn förgås i elände,
viljen J låta Flemingens knektar frossa vid ölstånkan,
under det edra barn tugga stamp och bark?
Viljen J tåla öfvervåld i edra hus af knektarne,
då intet annat fordras, än taga eder sjelfva rätt.
J hören det sjelfve, hertigen uppmanar eder dertill.
J hören det: Flemingen har ingen rätt att
befalla, utan är en upprorsstiftare emot konungen
<a id="page-28" class="pagenum" title="28"></a>
och hertigen. Ären J fege uslingar, att J låten
honom förtrycka eder? Jagen bort honom, slån
ned honom. Låtom oss draga till hans fördömda
näste. Kamrater, gripen till vapen, allting duger
dertill, störar, knifvar, klubbor; kom: ned, ned
med Svedjeklas och hans anhang!&rdquo;
</p>

<p>
&rdquo;Ned med Fleming och med alla herrar&rdquo;, skrek
Poutu, &rdquo;alla, alla som äro klädda i kläde, äro
folkets förtryckare.&rdquo;
</p>

<p>
Länge hade Poutu sträfvat för ett mål: att
komma bönderna att resa sig mot herrarne. Hans
glödande hat mot de sednare, hade vändt sig helt
och hållet mot Fleming, sedan denne som ståthållare
herrskade öfver Finland, och till full låga
hade hatet flammat opp, då Poutu sommaren förut,
för sina stämplingar blifvit fängslad och förd till
Åbo slott; derifrån han dock lyckades undkomma.
På andra trakter af landet arbetade, för samma
sak, Hans Fordeel och flera andra, äfvensom många
hertigens utskickade. Men vördnaden för konungen
och hans befallningshafvande, höll ännu bönderna
tillbaka, ehuru redan på flere håll blod gjutits.
</p>

<p>
Nu var det annorlunda. Nu hade de hertig
Carls eget ord på, att de egde rättighet till sjelfförsvar
emot knektarne. Fleming egde ingen rätt
att beherrska, än mindre att förtrycka folket. Bonden
behöfde icke föda knektarne, då de icke höllos
till rikets tjenst, utan endast till Flemings upproriska
afsigters befrämjande. Nu var böndernas
ifver och harm drifven till sin spets.
</p>

<p>
En tropp af Flemings ryttare kom nu utefter
landsvägen, mot dem stormade bönderna. En strid
<a id="page-29" class="pagenum" title="29"></a>
uppstod. Den blef ett förespel till klubbekrigets
gräsliga drama, som nu blossade opp och höljde
Finlands jord med fyratiotusende dess raskaste
söners blod, gjutet af bröder emot bröder; som
härjade, som sköflade, som brände, och hvars spår
först sent utplånades från det förstörda landet;
hvilket länge blef ett rof för hungersnöd, pest och
elände.
</p>

<p>
Att redogöra för huru klubbhären ökades,
huru den härjande framgick, hör icke till vårt
ämne. Framåt vältrade sig massan mot Tavastland,
allt mer tillväxte den och plundring, mord
och brand, följde i dess spår. Hvarest knektar
kunde uppspåras, nedhöggos de, stoppades de under
isen, eller ock sköts till måls på dem. Kunde
någon uppge att egaren af en gård, hade någon
anförvandt ibland knektarnes anförare, då sköflades,
utan vidare tvekan hans gods, och förstördes
genom brand och härjande.
</p>

<h2 class="chapter" id="chapter-0-4">
IV.
</h2>

<p class="noindent">
I sitt arbetsrum på Åbo slott, satt riksmarsken,
ståthållaren Klas Fleming. Han stödde sin
arm mot ett litet i fenstersmygen stående bord,
på hvilket lågo åtskilliga papper. Ett litet stycke
ifrån honom satt, vid ett större bord, hans skrifvare.
&rdquo;Här är ett bref från hans majestät, konungen&rdquo;,
sade denne, i det han steg upp och vördsamt
räckte brefvet åt riksmarsken, som genast
bröt det. Sedan han genomläst brefvet, vände han
<a id="page-30" class="pagenum" title="30"></a>
sig till skrifvaren och sade: &rdquo;Här äro åtskilliga
befallningar från kunglig majestät, hvarom bref
och order skola utfärdas, så snart dessa öfriga
bref äro genomgångna. Nu vidare, hvad finnes
här yttermera?&rdquo;
</p>

<p>
Skrifvaren började nu redogöra för de på
bordet liggande papperen. &rdquo;Här är ett bref från
hans furstliga nåde, hertig Carl, till menige män,
som i Österbotten boende äro. Han uppmanar allmogen,
att icke gifva någon akt på hvad eders
herrlighet månde utfärda för befallningar, alldenstund,
som orden lyda: han sådana påbud, utan
befallning och tillstånd, gjort hafver, särdeles från
oss och riksens råd. Hertigen säger ock vidare:
der han ock någon befallning från kunglig majestät
bekommit, som han beropar sig på, hvilket
vi dock icke kunne tro, så är det genom orätt
och falsk berättelse skedt.&rdquo;
</p>

<p>
&rdquo;Kasta brefvet i den der lådan&rdquo;, sade Fleming,
&rdquo;jag känner sorten&rdquo;.
</p>

<p>
&rdquo;Här är ett annat bref, som Lasse Nielson
inskickat från Österbotten. Han lät tillika anmäla,
att han, enligt eders herrlighets befallning,
skall innan kort tåga hit med sina knektar. Brefvet
är från hans furstliga nåde, stäldt till menige
knektar vid Lars Nielsons fana. Torde icke vara
af nöden att uppläsa alla de vanliga beskyllningarne,
som stå främst, emot eders herrlighet, om
lögner och bedrägeri och förtryckande af allmogen.
Sedan följer: Derföre är vår nådige vilje
och befallning att J ingen <a id="corr-6"></a>vart begifve eder efter
herr Klas Flemings bud och tillsägelse, utan hålle
<a id="page-31" class="pagenum" title="31"></a>
eder qvar i den landsändan, till dess vi med riksens
råd, eder något, till kunglig majestät och
kronans gagn och bästa, befalla låte. Och der
något olagligt kan blifva eder ålagdt, antingen af
herr Klas eller någon annan, då gifve vi eder fullmagt
och befallning, att J, med allmogens hjelp,
må försvara hvad våld och orätt, som eder kan
tillbjudit varda. Det J, trogne tjenare och krigsmän,
må veta eder efter rätta.&rdquo;
</p>

<p>
&rdquo;Fördömmelses mordbrandsstiftare!&rdquo; sade Fleming,
sammanbitande tänderna. &rdquo;Undra sen öfver
bönderna! Släng det i lådan.&rdquo;
</p>

<p>
&rdquo;Här är yttermera ett bref, som jag fann
ibland några papper här på slottet. Det är skrifvet
till herr Clas Hermanson Fleming, och till
Hans Erikson, då de hade Åbohus omhanda, att
de icke måtte inlåta eders herrlighet på fästet.&rdquo;
</p>

<p>
Häftigt tog Fleming brefvet ur skrifvarens
hand, läste några rader deri och utbrast, &rdquo;sådant
torde dock vara ohördt i något land&rdquo;, i det han
häftigt steg opp och gick några hvarf fram och
åter öfver golfvet. &rdquo;Är jag väl en förrädare mot
min konung och riket, har jag förrädiske praktiker
i sinnet emot mitt fädernesland? Har jag ej
låtit bruka mig som en ärlig svensk man, från
min ungdom, både i storm och slag. Hertigens
bud och tjenare har jag emottagit i konungens
namn, ehuru på egen bekostnad, och de hafva fått
inkomma på konungens fästen och jag har satt
dem vid min sida vid bordet. Och mig vill han
stänga ute, som eger att i konungens namn befalla
öfver all krigsmakt.&rdquo; Åter satte han sig ned,
<a id="page-32" class="pagenum" title="32"></a>
så häftigt, att stolen, ehuru tung den än var, dock
for ett stycke från sin plats, slog sin knutna hand
i bordet och utropade: &rdquo;Men vill jag fästningarna,
med guds magt, omhänder hafva, till dess jag
dem i konungens egna händer kan andtvarda, då
han, Gud gifve snart, återkommer till sitt rike;
och hvad han befaller, skall jag troget efterkomma,
trots hertigen, om jag än derför skall lifvet
mista!&rdquo;
</p>

<p>
Skrifvaren hade emellertid sysselsatt sig med
några af de på bordet liggande brefven, och började
nu åter sin redogörelse:
</p>

<p>
&rdquo;Från herr Erik Sparre och herrar Bjelke,
med begäran att eders herrlighet måtte komma
till Sverige, för att deltaga i styrelsen och förena
sig med regeringen der, och icke sätta eder
emot hertigen.&rdquo;
</p>

<p>
&rdquo;Kasta brefvet i andra lådan&rdquo;, sade Fleming.
&rdquo;Du får gå nu. Kom igen om en timme. Dem
är jag ingen lydnad skyldig&rdquo;, fortsatte han för sig
sjelf. &rdquo;Icke är jag deras skjutsbonde, att jag behöfver
draga efter dem. De ha lika långt till mig,
som jag till dem.&rdquo; Nu grep han ett på bordet
liggande färdigskrifvet bref, till hvilket han ännu
fogade några rader, och undertecknade det sedan:
</p>

<div class="sign">
<p class="sign">
<span class="firstline">&rdquo;<em>Clas Fleming</em>,</span><br />
friherre till Wik, riksmarsk, öfversteamiral
och krigsöfverste, som nu hafver
många regenter, hvilka alla förordna,
ändock jag mig intet rättar
efter mera än en, som heter konung
Sigismundus. Kommer mina likar
<a id="page-33" class="pagenum" title="33"></a>
och bjuda något till, så slår jag dem
på hufvudet.&rdquo;
</p>

</div>

<p class="noindent">
&rdquo;Slå dem på hufvudet, ja, slå hufvudet af
dem; alla här i Finland, som förrädiske äro. Jag
undrar hvem som stode mig i vägen, om jag ville
begära dem af konungen! Han skulle gifva mig
dem att sålla såsom agnar, alla dessa lumpna
lycksökare, som äro antingen stumma hundar eller
tillochmed vifta svansen för hertigen.&rdquo;
</p>

<p>
Han satt en stund försänkt i tankar, dörren
öppnades och fram till honom trädde hans husfru,
fru Ebba. Han varsnade henne ej, innan hon
vänligt lade sin hand på hans axel. Då ryckte
han häftigt till, och ur ögonen for en blixt, men
det vredgade uttrycket mildrades nästan till vänlighet,
då han såg hvem det var, som stört honom,
och han sade endast: &rdquo;Ebba.&rdquo;
</p>

<p>
Fru Ebba forskade ett ögonblick i hans ansigte
och sade: &rdquo;åter obehagliga nyheter, min vän.&rdquo;
</p>

<p>
&rdquo;Hertigen sörjer för att sådana ej saknas. Dertill
växer mig böndernas uppror öfver öronen.
Lyda andras råd, der eget vore bättre, är dårars
verk. Bönderna hade bort qväsas genast, men
jag lyddes på Olof Sverkersons råd att bida. Han
ställde sig, som om han kännt konungens önskan.
Numera torde ej resningen kunna undertryckas,
utan att det kostar mycket blod.&rdquo;
</p>

<p>
&rdquo;Ack min herre, bönderna äro enfaldige och
vilseledde. Låt dock ej din hand falla alltför tungt
öfver dem. De hafva i sanning haft mycket att
lida.&rdquo;
</p>

<p>
&rdquo;Ebba, mildhet vore här grymhet. Konungens
<a id="page-34" class="pagenum" title="34"></a>
trogne och ärlige undersåter måste skyddas. Upproret
måste qväsas, om ej hela landet skall bli
ett förödelsens hemvist.&rdquo;
</p>

<p>
Fru Ebba suckade djupt och sade, efter några
ögonblick, liksom till en fortsättning af hvad hon
emellertid tänkt vid sig sjelf: &rdquo;och sedan att veta
huru dina fiender af hvarje den minsta anledning,
ja ofta utan all anledning, göra om dig berättelser,
hvilkas lögnaktighet hvarje barn borde kunna
inse!&rdquo;
</p>

<p>
&rdquo;Se, min stolta Ebba är ju som hvarje annan
qvinna&rdquo;, sade Fleming leende, &rdquo;gråter öfver
hvad klaffarena säga.&rdquo;
</p>

<p>
&rdquo;Skulle jag icke det? Huru känner icke jag
dig, den ädle! Men menniskorna känna dig icke
så, och ditt namn skall gå till efterverlden med
de fläckar, som lögnen vidhäftat det, och som illviljan
utbredt. De, som efter oss lefva, skola tro
hvad de hört.&rdquo;
</p>

<p>
&rdquo;Hvad mera, blott Han, som <em>öfver</em> oss lefver,
ser sanningen, och det som <em>inom</em> mig lefver, nemligen
samvetet, säger att jag handlat redligt.
Domen öfver död man, är mäktig, Gud är mäktigare.&rdquo;
</p>

<p>
&rdquo;Många finnas, som säga att herr Klas dock
kunde en mohn jemka med sig, utan att göra orätt.
Att det vore fäderneslandet nyttigare att gifva
med sig, än att stå på Konungens rätt i det yttersta.&rdquo;
</p>

<p>
&rdquo;Nej, vid Herren Gud, icke&rdquo;, utropade Fleming,
i det han höjde sin hand och lät den åter
falla på bordet. &rdquo;Sanning och rätt äro alltid desamma,
<a id="page-35" class="pagenum" title="35"></a>
om än tusende skrika om att det är bättre
nytta af att ljuga och bedraga. Nytta är bra,
men ärlighet varar längst.&rdquo;
</p>

<p>
&rdquo;Jag erhöll i dag ett bref från min syster,
drottning Cathrina. Hon ber mig, åter en gång,
föra talan för enighet och eftergifvenhet.&rdquo;
</p>

<p>
&rdquo;Nå, hvad har väl din höga fränka att påstå?&rdquo;
</p>

<p>
&rdquo;Om du så tillåter, vill jag läsa opp brefvet:
</p>

<p>
&rdquo;Till oss älskelig, ärlig och välbördig qvinna,
fru Ebba, herr Klas Flemings till Qvidja och
Svidja, vår kära syster, gunsteligen.
</p>

<p>
&rdquo;Catharina, med Guds nåde, Sveriges, Göthes
och Wendes Enke-Drottning.
</p>

<p>
&rdquo;Vår synnerliga gunst och kärliga helsning;
alltid med den evige Gud, som tillförene. Vill
jag, hjertans kära syster, gifva eder tillkänna, att
Vi, Gudi dess lof, äre temmeligen väl till hälsan,
och unne Oss den nådige Guden alltid, att detsamma
om eder spörja.
</p>

<p>
Nu, då mig lägenhet gifves, att med herr
Nils få hjertans kära syster denna sedeln tillhanda,
vill jag eder, hjertans kära syster, icke
förhålla, hurusom dessa svåra oenigheter emellan
H. F. N. Hertig Carl och H. H. herr Klas Erikson,
eder herre, mig till sinnet månde gå. Och
beder jag eder kärligen, hjertans kära syster, att
J ville använda allt ert inflytande hos Hans Herrlighet,
att han måtte denna striden till en ända
komma låta; seende huru under all denna fiendtligheten
hela riket lider, och huru man väl af
all denna oenigheten inom salig konung Gustafs
hus, alltför mycken sorg och suckan haft att bestå,
<a id="page-36" class="pagenum" title="36"></a>
och blodsutgjutelse och skada inkommit. Derföre,
hjertans kära syster, ville J icke afslå min
tjensteliga begäran, det J ville förena eder med
mig, att söka någon fredlighet åstadkomma, och
bedja Hans Herrlighet, att han dock icke ville i
det sista så hårdt stå på konungens rätt, då deraf
numera endast blodsspillan och landets förhärjelse
komma kan. Är ock väl H. F. N. den, som makten
hafver, att drifva sin vilja igenom, gifve Gud
till fosterlandets välgång. Synes mig ock detta
landet af partier så sönderbråkadt, att en starker
hand vid styret behöfves; det ock Hans Fursteliga
Nåde bättre torde kunna styra, än Hans Majestät
Konung Sigismundus, den sig så i de Polskes händer
befinner, att han väl aldrig detta oroliga landet
med rätt styrka styra kunde. Alltså, och då
herr Klas är såsom ett hufvud öfver finnarne, så
skulle fred och rolighet snarligen i landet blifva,
blott han ville mera sig Hertigen underkasta, och
vilja vi tro, att om H. F. N. än regeringen eftertraktar,
han dock icke till kronan sträfvar, såsom
han med så många heliga förbindelser försäkrat.
Detta är icke första gången som J, hjertans kära
syster, hafven, jemte mig, försökt att i denna saken
tala fred och försonlighet. Framställ nu min
önskan. Gud gifve framgången till det bästa.&rdquo;
</p>

<p>
&rdquo;Resten af brefvet torde jag knappt uppläsa,
det är blott angående det ölet, jag sände i somras,
och några råd för Heblas hosta, som syster
Cathrina lär mig bota med vax af ottesångsljus.
Men nu vill jag blott orda något om brefvets hufvudinnehåll.
Säg mig dock, min herre och make,
<a id="page-37" class="pagenum" title="37"></a>
vore det dock icke mera lugnt, om J ville litet
foga eder efter hertigen.&rdquo;
</p>

<p>
&rdquo;Visserligen.&rdquo;
</p>

<p>
&rdquo;Bönderna skulle väl ock upphöra med sina
dåd i sådant fall?&rdquo;
</p>

<p>
&rdquo;Troligen skulle hertigen ålägga dem att hålla
sig stilla, om jag skulle underkasta mig honom.&rdquo;
</p>

<p>
&rdquo;Tror J att de öfrige Finske herrarne, i sådant
fall, skulle vidare sätta sig opp emot honom?&rdquo;
</p>

<p>
&rdquo;Föga nog, om jag skulle ställa flottan och
krigshären till hertigens behag.&rdquo;
</p>

<p>
&rdquo;Skulle väl icke då all split och blodsutgjutelse
emellan partierna upphöra?&rdquo;
</p>

<p>
&rdquo;Troligen, ty utan att hafva något stöd inom
landet, kan konungen föga ens försöka, att med
främmande troppar befästa sin thron.&rdquo;
</p>

<p>
&rdquo;Tror J icke att hertigen med rättvisa och
kraftig hand skulle styra landet?&rdquo;
</p>

<p>
&rdquo;Jo, detta blefve troligen fallet.&rdquo;
</p>

<p>
&rdquo;Välan, jag har nu uppfyllt drottning Cathrinas
begäran, jag har framställt hennes önskningar
till det bästa. Hvad sägen J härom, herr Klas?&rdquo;
</p>

<p>
&rdquo;Att konung Sigismundus är min herre och
konung, den jag, och hela Sverige och Finland
hafver svurit tro.&rdquo;
</p>

<p>
Fru Ebba böjde djupt sitt hufvud och sade
med värma: &rdquo;jag väntade det så.&rdquo;
</p>

<p>
Efter en stunds tystnad började fru Ebba
åter: &rdquo;Min vän, jag kom nu in till dig äfven för
att tala om några små husliga angelägenheter.
Du har ju lofvat ditt beskydd åt herr Erik Liljeholm
och hans unga dotter. Hvad synes dig, ville
<a id="page-38" class="pagenum" title="38"></a>
du icke erbjuda henne att, till en tid, vistas i vårt
hus? Sedan du berättade mig om den anklagelse,
som mästar Erik gjort emot henne, vid sammankomsten
i höstmarknaden, har jag tänkt härpå.&rdquo;
</p>

<p>
&rdquo;Gerna, min Ebba, vill jag visa herr Erik
denna lilla välvilja för all hans trohet och vänskap
emot mig.&rdquo;
</p>

<p>
&rdquo;För samma vänskaps skull har ock hertigen
hotat honom att han skulle få sin kål kokad och
sina fiskar varma&rdquo;, sade fru Ebba. &rdquo;Men&rdquo;, tillade hon
med ett litet fint leende, &rdquo;nu såge jag gerna, om
han skulle hitsända, vare sig kall eller varm, kål;
ty, som du vet, ha vi här en 40 à 50 personer
att dagligen bespisa, och förråderna börja tryta.
Jag ville just fråga härom. Från Qvidja är större
delen af afkastningen inhämtad. Det torde väl
vara nödigt, att från de andra godsen låta leverera
något, så framt du ej vill taga af kronans
förråder, åt det myckna folket.&rdquo;
</p>

<p>
&rdquo;Nej, käraste Ebba, kronans förråder äro hårdt
anlitade i dessa tider. Från Ylänä må hemtas
hvad der finnes, när föret stadgar sig.&rdquo;
</p>

<p>
&rdquo;Jag förmodade sådant svar. Då allmogen
drar så svår borgelägers tunga, så må väl ock vi
gerna föda, så många vi kunna, af konungens folk.&rdquo;
</p>

<p>
Fru Ebbas blick råkade nu falla på hennes
mans ena stöfvel, den han höll utsträckt på mattan
och på hvilken en mängd lera fasttorkat, sedan
en utfärd på morgonstunden.
</p>

<p>
Fleming följde riktningen af hennes blick, log
smått och sade: &rdquo;förbarma sig, nu får jag väl
bannor. Aj, aj, Ebba kära. Aldrig får du din
<a id="page-39" class="pagenum" title="39"></a>
man ens borstad, än mindre klädd i sammet och
siden, som herrarne der i Stockholm. Men du är
mig ju dock alltid huld, om än jag är en skogsbjörn,
som hvarken lär sig dansa eller att fästa
papillotter i raggen; ja, icke ens lär sig aftorka
ramarna, så att han ej skulle sätta tassfärdor på
dina hvita golf.&rdquo;
</p>

<p>
&rdquo;Och dock, min herre och make, gläffsa hundarne
och rycka björnen i hans lurfviga pels!&rdquo;
</p>

<p>
&rdquo;Låt dem rycka, och låt dem skälla. Hundgläffs
fäller ej björnen.&rdquo;
</p>

<h2 class="chapter" id="chapter-0-5">
V.
</h2>

<p class="noindent">
&rdquo;Hvems är gården deroppe, som ser så ståtlig
ut&rdquo;, frågade Jacob Illka, som numera blifvit
vald till anförare. Bondehären tågade uppför en
backe.
</p>

<p>
&rdquo;Den tillhör herr Ifvar Tre Flammor.&rdquo;
</p>

<p>
&rdquo;Ånej, herr Ifvar dog ren i somras. Gården
ärfdes af hans systerson, unge herr Enevald Fincke.&rdquo;
</p>

<p>
&rdquo;Då står han i skyldskap med Svedjeklas, ty
jag vet att Tre Flammorna i tiden, genom gifte,
kom i någon slags slägtskap till Flemingarna.&rdquo;
</p>

<p>
Mera behöfdes icke, genom dessa ord var gårdens
unge egare dömd, och till den vackra gården
störtade hela skaran.
</p>

<p>
Solen sken blekt öfver den nedanför kullen
belägna insjön. Tallar och granar stodo mörka
på afstånd, närmast gården skakade björkarne
sina fina löflösa grenar.
</p>

<p>
<a id="page-40" class="pagenum" title="40"></a>
Gårdens unge husbonde, Enevald Fincke, stod
på trappan, då de ifrigaste af bönderna började
skönjas. Hans blick mörknade allt mer, då han
såg huru skaran tätnade, och slutligen vände uppför
vägen till gården. Drängarne voro ute i skogen;
det var ock allt detsamma, hvad skulle de
förmått mot denna mängd! Hans blod jäste vid
tanken på att icke ega medel, att skydda sig emot
en hop bönder. Han ropade namnet på en af
husets tjenstepigor. Då denna kom ut på trappan
och fick se bondehären, gaf hon till ett rop
af förskräckelse, men Enevald sade, nästan föraktfullt:
&rdquo;För eder är det väl bäst att skynda undan,
medan ni ännu kan hinna. Stå inte och skrik nu,
skynda på de andra pigorna. Spring bakvägen ut
till skogen, göm er der vid kolmilan.&rdquo;
</p>

<p>
&rdquo;Herre gud, ändå ni sjelf, herr Enevald?&rdquo;
</p>

<p>
&rdquo;Jag blir qvar. Prata inte. Skynda.&rdquo;
</p>

<p>
Flickan sprang, och innan kort voro hon och
hennes kamrater så långt borta, att de väl kunnat
minska farten; men flåsande och andtrutna
fortforo de att springa så fort de möjligen kunde,
ända till dess de hunnit det anvista stället, der
de började öfverlägga om huruvida de icke borde
springa ännu djupare in i skogen, eller om det
inte ändå vore bäst att först springa hem och
bärja undan för elden, ifall klubbmännerna skulle
bränna gården. Dessa och många andra dylika
förslag begrundades med all ifver.
</p>

<p>
Enevald gick emot de på gården inströmmande
bönderna, och frågade hvad de ville.
</p>

<p>
&rdquo;Antingen skall ni, herr Enevald Fincke, komma
<a id="page-41" class="pagenum" title="41"></a>
genast med oss och hjelpa oss att köra bort
Flemingen, eller ock veta vi att ni är en förrädare,
som han, och då skall ni få sura fiskar.
Hej, fort hit och följ med oss.&rdquo;
</p>

<p>
&rdquo;Aldrig&rdquo;, sade Enevald med afsky, &rdquo;aldrig skall
jag blanda mig med edert upproriska och blodsölade
följe.&rdquo;
</p>

<p>
&rdquo;Slå ned honom, qväf hans arga mun.&rdquo; Med
orden följde gerningen, Enevald slogs till marken
och bands.
</p>

<p>
Det vanliga förstörelseverket bedrefs med ifver.
Somliga släpade samman hvad ätbart fanns och
började äta; andra tyckte sig vara klokare och
skyndade att först förse sig med hvad som af
värde kunde finnas i huset; men just under det
alla voro som ifrigast sysselsatta att på ett eller
annat sätt sörja för sig, flammade redan lågan
högt opp och bortjagade alla. En af de yngre
klubbemännen hade roat sig med, att i förtid kasta
eld i ett rum der blår var uppstapladt, utan att
bry sig om huruvida detta kom olägligt för kamraterna.
Innan kort stod huset i låga, och här
var numera intet att göra. Bondhopen begaf sig
bort åter, släpande med sig det härjade godsets
egare.
</p>

<p>
&rdquo;Hvad skola vi göra med herr Enevald?&rdquo; frågade
Bengt Poutu.
</p>

<p>
&rdquo;Skjuta till måls på honom&rdquo;.
</p>

<p>
&rdquo;Kasta in honom i huset, i bästa brasan&rdquo;.
</p>

<p>
&rdquo;Stoppa ner honom under isen&rdquo;. Dessa och
dylika förslag hördes från flere håll, men Bengt
Poutu sade: &rdquo;Vi kunna föra honom med oss, han
<a id="page-42" class="pagenum" title="42"></a>
måste hjelpa oss. Han har varit utrikes, och han
förstår sig bättre på herrars funder, än vi bönder.&rdquo;
</p>

<p>
&rdquo;Tror du den ena korpen hackar ögat ur den
andra&rdquo;, sade Illka, &rdquo;bäst göra af med honom. Död
hund biter ingen&rdquo;.
</p>

<p>
&rdquo;Grannar&rdquo;, sade Poutu till de närmast omgifvande,
&rdquo;jag börjar frukta att vi dock gjuta för
mycket blod. Jag räds detta ej är rätta vägen
att uträtta vårt lofliga verk. Nog kunde det gå
af med mindre&rdquo;.
</p>

<p>
&rdquo;Det skall allt Svedjeklas svara före. Hej,
inga mesar och harhjertan&rdquo;.
</p>

<p>
Bengt gick nu närmare till Enevald och sade:
&rdquo;Hvar och en som ej är med oss, är mot oss. Är
ni icke skyldig att hjelpa allmogen och befria dem
från förtryck, om de skona eder?&rdquo;
</p>

<p>
&rdquo;Vore edra vägar de rätta, så skulle jag icke
undandraga mig att hjelpa eder, men ni härjen
och sköflen som röfvare, med eder går ingen man
af ädelt blod, förr må ni mörda mig, som ni gjort
med så mången annan&rdquo;.
</p>

<p>
&rdquo;Herr Enevald, er far var en hederlig man,
han stod mer än en gång på böndernas bästa. För
hans skull ville jag att ni skulle blifva skonad.
Jag har ock förmått männen att aftaga edra band,
och behandla eder skonsamt. Skulle ni rätt veta
huru bonden förtryckes, ni skulle icke förebrå oss
vårt förehafvande! Flemingen vill vara landets
kung, derför sätter han sig opp och är upprorisk
mot kungen och hertigen. Det vet ni nog, unge
herre, det veta herrarne alla, och Hertigen hinner
ej komma och jaga honom bort. Men få vi honom
<a id="page-43" class="pagenum" title="43"></a>
bara undan, så slippa vi den förderfveliga knektehopen,
och Hertigen ger oss frihet från borgelägret,
som så utsugit landet, att vi snart ha hvarken ko
eller so. Ja, unge herre, så är det. Kom blott
med oss, och vi vilja snart jaga bort tyrannen.
Se här, kan ni läsa? Här är bref som Hans Hansson
sändt med Hans Fordeel. Det är Hertigens bud
och befallning att man ur huset skall uppresa sig,
draga till Åbo och i vägen sköfla adelns och krigsfolkets
gårdar, och slå ihjäl allt varaktigt folk.
Endast Hans Hanssons gård Kanchas, Clas Åkessons
Åminne och Ljuxala, der fru Carin sitter, böra
skonas. Dessutom står här skrifvit att vi skola tåga
till Åbo, ta in slottet och ta Flemingen till fånga.
Nå, J har väl icke lust att motsträfva hans furstliga
nådes befallning, unge herre&rdquo;.
</p>

<p>
Nu anlände en liten tropp bönder, som varit
utsända för att skaffa underrättelser, och de inberättade,
att två mil härifrån funnes en herregård,
Tannila, hvars egare, en af Flemingens ifrigaste
anhängare, herr Erik Liljeholm, nu vore på Åbohus,
att hans fru vore hemma på godset, och att
man der kunde vara säker på att finna rika matförråder.
</p>

<p>
&rdquo;Godt&rdquo;, sade Illka, &rdquo;just hvad vi behöfva. Vi
rasta till morgonen i denna by.&rdquo;
</p>

<p>
Natten var kall. Enevald som blifvit bortförd
i sin tunna drägt, led af kölden. Genom bemedling
af Poutu, hvilken allt hoppades att vinna honom,
erhöll han till begagnande en bondrock samt en
luden mössa.
</p>

<p>
Följande morgon ropade Illka: &rdquo;Må hvar och
<a id="page-44" class="pagenum" title="44"></a>
en packa ihop hvad han samlat, nu vandra vi till
Tannila, till fru Mettas matbodar&rdquo;.
</p>

<p>
&rdquo;Till fru Mettas matbodar&rdquo;, skriade skaran, och
tåget satte sig i rörelse. Enevalds blod jäste vid
tanken på att en adelig qvinna skulle öfverfallas,
han skulle se det, och icke, som hans riddare ära
fordrade, beskydda den värnlösa. Han hade varit
länge i fremmande land och icke sett fru Metta
sedan sin barndom, detta återseende blefve bedröfligt.
Hade han helst icke varit fängslad! Nedlåta
sig till att bedja, att hyckla för en bonde, det
kunde han ej förmå sig till, ehuru han väl kunnat
bli fri, blott han låtsat gå in på Poutus förslag.
Men detta ville han dock ej.
</p>

<h2 class="chapter" id="chapter-0-6">
VI.
</h2>

<p class="noindent">
&rdquo;Brita, har jag inte sagt dig tusen gånger, att
du inte får ställa bort en kittel innan du skurat
den blank, och den der är ju så knottriger, som
ditt eget koppärriga ansigte; men det är skilnan,
att koppärren ha vår herre märkt dig med, och
de lända dig till ingen skam, ty lika bra menniska
kan du vara, fast du inte är så fager i ansigtet;
men har du kittlarna mulna och inte skurar tennfaten
blanka, så vill ingen hederlig karl ha dig
till hustru. Ändå qvasten, står den icke i vrån!
vet du icke att den skall hänga der på spiken i
kontoret? Brita, Brita, om du fast tjenar hos en
torpare, så skall du vara ordentlig; och du sen,
som fått hedern komma i ett adelshus. Slå inte
<a id="page-45" class="pagenum" title="45"></a>
den öfverblifna ärtmaten i ett brukadt fat, tag du
vackert ett rent käril. Ren mat ska tiggarn ha,
som får den öfverblifna betan, så väl som herrskapet
sjelf, som äter först ur fatet&rdquo;.
</p>

<p>
&rdquo;Henne får jag mycket besvär med, innan hon
blir folk&rdquo;, fortsatte fru Metta för sig sjelf, i det
hon ernade lemna stugan, der Brita sysslade, men
möttes i dörren af Elsa, som störtade emot henne
likblek, med stirrande ögon och vidöppen mun.
</p>

<p>
&rdquo;Elsa, hvad i herrans namn går åt dig, har
du sett otyg midt på dagen, eller har nån stöpt
bly öfver dig? Hvad fattas dig, menniska?&rdquo;
</p>

<p>
&rdquo;Klubbmännerne, klubbmännerne, bönderne&rdquo;,
stammade Elsa.
</p>

<p>
&rdquo;Gud hjelpe en hvar för det plågoriset! Hvad
om dem nu åter?&rdquo;
</p>

<p>
&rdquo;De komma, de komma hit, de komma straxt,
de ha bränt opp herr Enevald Finckes gård!&rdquo;
Nu hade hennes tungas band lossat, och hon bröt
ut i skrik och snyftningar.
</p>

<p>
&rdquo;De skall väl så raggen heller, icke våga sig
till hederligt folks hem&rdquo;, sade fru Metta, men blef
ändå en mohn blekare.
</p>

<p>
Nu kom Sigrid och sade med hastig bäfvande
röst. &rdquo;Klubbmännen komma. Mor, hvad är att
göra, hvart fly vi. De komma der nere på ängen
som en molnsky, de äro så många&rdquo;.
</p>

<p>
&rdquo;Än sen&rdquo; sade fru Metta &rdquo;de må vara huru
många de vilja, så ska de väl vara menniskor.
Alldrig har jag gjort dem något för när, och de
ska väl veta ha respekt för folk&rdquo;. Emellertid syntes
hon ej vara så alldeles säker på sin sak, utan
<a id="page-46" class="pagenum" title="46"></a>
samlade hastigt, med Sigrids tillhjelp, en korg
med silfverkannor och dylikt, hvilket Sigrid med
Elsas bistånd tömde uti källargropen under stuggolfvet,
der en mängd vatten samlats.
</p>

<p>
&rdquo;Skäms ni inte, era pjextossare, som så der
stöfla in till hederligt folk&rdquo;, skrek fru Metta i detsamma
åt några inträdande bönder. &rdquo;Vet du inte
Jöns, att ha bättre vördnad för din nabo fru?
Åh skäms din långa slyngel, har du gett dig ihop
med det der följet, och står med skinnkarpusen
på hufvut inför mig. Mössan af på fläcken, Jöns&rdquo;.
</p>

<p>
Jöns hade stormande och stormodigt inträdt,
men blef så häpen när fru Metta, alldeles med
sin vanliga öfverlägsna ton, tilltalade honom, att
han halft förlägen strök mössan af hufvudet och
ej rätt visste hvad han skulle företaga sig.
</p>

<p>
Enevald hade trängt sig in jemte bönderna
och stod, äfven han, ett ögonblick helt förvånad
öfver fru Mettas courage, men i detsamma varsnade
han Sigrid, som bäfvande smög sig så nära
hon kunde till sin mor. Till henne hviskade han
sagta: &rdquo;Följ mig, jungfru, jag vill försöka att föra
er härifrån&rdquo;. Då hon ännu qvarstod invid fru Metta
sade han: &rdquo;Jag är Enevald Fincke. Dröj icke
jungfru, följ mig&rdquo;.
</p>

<p>
&rdquo;Jag kan ej&rdquo;, svarade Siri lika sakta, &rdquo;min mor&rdquo;.
</p>

<p>
&rdquo;Har för ögonblicket ingen fara, jag skall
hemta henne, så snart ni är i säkerhet&rdquo;. Han tog
henne i handen och förde henne genom en liten
dörr ut i ett rum invid, dit ännu ingen inträdt.
Der kastade han öfver henne bondrocken och den
ludna mössan, hvars öronlappar han bad henne
<a id="page-47" class="pagenum" title="47"></a>
tillknyta under haken, och tillika neddraga sitt hår
i pannan. &rdquo;Tag det der täcket i famnen, håll det
högre för ansigtet, så gömmer det bättre. Siså.
Vi måste gå genom farstun, der är mörkare. Denna
dörr går väl dit?&rdquo;
</p>

<p>
Genom farstun trängde sig nu Enevald fram,
den darrande Sigrid följde.
</p>

<p>
&rdquo;Si på den, som fått ett sånt prägtigt täcke.
Hvar fick du tag i det?&rdquo; frågade en bonde.
</p>

<p>
&rdquo;Dit åt, der finns mycket goda saker&rdquo;, svarade
Enevald, och pekade åt det håll, hvarifrån han
kom. &rdquo;Dit har ännu ingen hittat&rdquo;.
</p>

<p>
Åt denna sida vände sig nu karlarne, och
medan alla ur farstun strömmade åt andra sidan
af huset, frågade Enevald: &rdquo;hvar finns vindsstegen?&rdquo;
</p>

<p>
&rdquo;Här&rdquo;.
</p>

<p>
&rdquo;Opp fort. Göm er der. Tända de eld, skall
jag hemta er&rdquo;.
</p>

<p>
Som en fogel var Sigrid uppför stegen. Ögonblicket
derefter låg den sönderkrossad af Enevalds
händer mot golfvet. Spillrorna slängde han i en
knut. Spillror och söndrade don, hörde till ordningen
för dagen, så att de väckte ingen uppmärksamhet,
ehuru flere karlar i detsamma återkommo
och omringade Enevald. Man hade saknat honom,
och ställde nu ett par karlar för att vakta honom.
</p>

<p>
Sedan Sigrid lemnat stegen och hunnit några
steg in på den mörka vinden, och sålunda kände
sig jemförelsevis i säkerhet, började hon vakna såsom
ur en dröm. Förskräckelsen hade beröfvat
henne all redig tanke, hon hade endast haft en
instinktlik känsla af att vela fly. Men nu sansade
<a id="page-48" class="pagenum" title="48"></a>
hon sig med ångest. Hennes mor, hvar var hon,
i hvad fara sväfvade hon? Och denne fremmande
yngling, hvem var han, kunde och ville han, som
han lofvat, rädda hennes mor?
</p>

<p>
&rdquo;Nej, nej, jag måste söka upp henne, huru
kunde jag så lemna henne&rdquo;.
</p>

<p>
Sigrid hastade till luckan, lyftade litet på den,
men nere under henne i farstun stormade den
vilda skaran; om än stegen stått qvar, icke hade
hon haft mod att tränga sig ned ibland dem. Åter
slöt hon sakta luckan, knäföll derinvid och bad
en brinnande bön om hjelp och nåd för sin mor,
för sig sjelf, för sina föräldrars hus och alla menniskor
deri, och för honom, som hon fruktade skulle
få lida, för det han velat rädda henne. Nu hade
hon sansat sig och blifvit lugnare. Hon smög sig,
mellan en mängd gammalt husgeråd, fram till en
liten glugg, derifrån hon varsamt såg ned på gårdsplanen.
Der möttes hennes ögon af en gräslig syn.
En af husets tjenare låg der fallen och syntes kämpa
med döden; kreatur slagtades; blod, rykande kroppar
af djur; menniskor med demoniska blickar
och åtbörder; eder och förbannelser, blandade stundom
med <a id="corr-8"></a>rått skratt. Sigrid nedföll afsvimnad.
</p>

<p>
När Enevald återkom i stugan, stod fru Metta
bunden vid sängstolpen. Några klubbmän hade
satt sig ned i rummet för att dricka, och ölstånkan
påfylldes flitigt. Fru Metta teg, men huru
hennes sinne jäste, såg man på hennes kind, som
vexlade än dunkelt röd, än alldeles blek. När hon
blef varse Enevald, kastade hon på honom en frågande
blick, som han besvarade med ett halfhögt:
<a id="page-49" class="pagenum" title="49"></a>
&rdquo;i säkerhet&rdquo;. De båda väktarne tyckte sig dock
märka tecken till förstånd emellan fångarne, och
bortförde genast Enevald.
</p>

<p>
Emellertid utsläpades på gården de motsträfvande
och råmande oxarne och korna. Männens
klubbor och knifvar gjorde hastigt slagtare-arbete.
Fåren lågo snart bland de andra slagtade djuren.
Eldar uppgjordes i spisarne; i husets stora grytor
kokades väldiga förråder och refvos derifrån och
förtärdes halfråa. Emellertid roade sig flere af
karlarne att slå sönder fönstren och förstöra sådant,
som ej kunde medföras. Man sökte efter
flere af gårdens folk, än de man redan sett, men
fann ingen. Pigorna hade äfven lyckats gömma
sig så väl, ehuru helt nära gården, att ingen hittades.
&rdquo;De hade dock bort slagtas med gårdens
öfriga nöt&rdquo;, skrek en röst.
</p>

<p>
&rdquo;Bry er inte&rdquo;, svarade en ung dräng som hade
dragit skinnkarpusen ända ned mot ögonen, &rdquo;vi
ska skaffa fällor åt dem, just sådana, som harbrännor
ska vara&rdquo;. Hastigt ryckte han till sig en såg
från väggen, klef, jemte ett par andra karlar, opp
på stugans bänkar, och innan kort voro takåsarne
afsågade på flere ställen, nästan ända igenom.
</p>

<p>
&rdquo;Siså, om frun der nere i stugan slipper lös
och alldrig så litet är arg och smäller i dörrarna
när hon går in här, så tänker jag båd hon och
andra i hennes följe ska få tak på hufvudet&rdquo;.
</p>

<p>
&rdquo;Visst borde man tutta på&rdquo; föreslog någon,
men en och annan af grannarne, som slutit sig till
klubbehären, började mena på, att Fru Metta ändå
varit mången till råd och hjelp och mättat mången
<a id="page-50" class="pagenum" title="50"></a>
fattig, och man borde nu ändå ej så rent förderfva
henne.
</p>

<p>
&rdquo;Nå, så skall man väl då laga sällskap hit&rdquo;,
ropade skrattande en ung dräng, hvars glada blå
ögon tydde på ett lätt sinne, ehuru han nu var
gripen af den allmänna yrseln och lika vild som
de andra. Derpå tog han de slagtade kreaturens
hufvuden, spetade upp deras munnar med stickor
och ställde sådana i alla fönster, liksom om de
skådat utåt. &rdquo;Siså, nu ser här folklikt ut&rdquo;, ropade
han gycklande, och ett stort skratt och buller
uppstod under det skaran började tåga från gården.
</p>

<p>
En hög rodnad uppsteg på fru Mettas kind,
då hon hörde rösten af sina kära kreatur, när de
utsläpades och fälldes. Dessa föremål för hennes
dagliga omvårdnad, hon kände dem hvar och en
särskildt på rösten, och tårarna trillade en och
en utför hennes kinder. Ofrivilligt utsade hon för
sig sjelf några af de mest älskade kornas namn,
när hon hörde deras nödrop.
</p>

<p>
Många och långa voro de timmar, som sålunda
tillbringades af henne, och lättare är att tänka
sig än beskrifva hvad hon led, då hon måste sitta
här fängslad, och visste att nu förstördes hennes
ståtliga bo, detta hennes tankars mål, hennes hjertas
stolthet och hennes ögons fröjd.
</p>

<p>
&rdquo;Siså, farväl nu, kära fru&rdquo;, sade Jöns, &rdquo;frun
behöfver nog hvila sig nu, när frun haft så mycket
fremmande. Sitt stilla, var så god, icke behöfver
frun ha besvär att följa oss, sådana ringa gäster
frun i dag haft. Skall jag helsa till herr Erik
Liljeholm på Åbohus?&rdquo;
</p>

<p>
<a id="page-51" class="pagenum" title="51"></a>
Hade fru Metta varit fri, så hade Jöns fått
en sjungande örfil, så tung som af den dugtigaste
karlahand, om än svaret derpå blifvit ett klubbslag,
som spräckt hennes hufvud; men fru Metta
älskade ej att bruka munnen, der hon ej kunde
göra sitt ord gällande, och så teg hon fortfarande.
</p>

<p>
Enevald omringades af en tropp bönder och
medfördes, utan att ens få yttermera gå in i stugan,
der fru Metta var fången. När hon eller
Sigrid kunde få hjelp, visste han icke. Tre af
gårdens drängar hade med ondo och godo blifvit
tvungna att åtfölja klubbehären, en som satt sig
till motvärn låg slagen vid gårdsporten, en hade
rymt till skogs jemte husets qvinnliga betjening,
vid första skymt af de annalkande bönderna. Troligen
blefve fru Mettas öde, att icke slippa fri innan
någon af det gömda gårdsfolket vågade sig
hem, ty Sigrid kunde icke eller komma ned från
vinden utan stege, men någon slags motstånd vågade
Enevald ej göra, af fruktan att reta bönderna
och föranleda dem att i förargelsen stifta brand,
eller begå något annat nidingsdåd.
</p>

<h2 class="chapter" id="chapter-0-7">
VII.
</h2>

<p class="noindent">
När Sigrid ändtligen, efter en långvarig svimning,
slog opp ögonen, drog det en betydlig tid
ut, innan hon kunde lyfta opp sitt hufvud. Slutligen
började hon sansa sig och ihågkomma hvar
hon var och hvad som händt. När hon kom till
fullt medvetande reste hon sig opp, och steg åter
<a id="page-52" class="pagenum" title="52"></a>
fram till gluggen. Nu var allt tyst. Ingen menniska
syntes. Endast förödelsens styggelse låg öfverallt.
Den slagne tjenarn, qvarlefvor efter de
slagtade djuren, de blodiga, grinande djurhufvudena
i de sönderslagna fönstren, allt påminnte henne
om, att hon ej blott drömt en gräslig dröm.
</p>

<p>
&rdquo;Min mor, o Gud, hvad har blifvit af henne&rdquo;,
ropade Sigrid ångestfullt, sprang till vindsluckan
och ryckte opp den. Äfven här var allt tyst. Men
huru komma ned? Dock denna tid byggdes ej
höga rum. Sigrid var lätt och van att springa
utför de höga åsarne i nejden, och nu i sin ångest
bäfvade hon ej för att våga ett djerft försök. Med
ett hopp stod hon på farstugu-golfvet, och lyckades
komma oskadd ned.
</p>

<p>
Från rum till rum sprang hon nu, sökande
sin mor och ropande henne. Lyckligtvis kom
hon först åt den sida, der hon lemnat fru Metta,
och undgick sålunda faran af att begrafvas af taket
i det rum, der bjelkarne voro genomsågade.
Nu tyckte hon sig höra svar på sina rop, och fann
slutligen fru Metta, utmattad af ansträngning att
försöka göra sig lös.
</p>

<p>
Med ett glädjerop sprang Sigrid fram, och
grep en på bordet liggande knif; snart voro banden
afskurna och mor och dotter lågo i hvarandras
armar.
</p>

<p>
&rdquo;Detta har jag till straff, för att jag mången
gång ömkat allmogen och klandrat herr Klas för
hans stränghet! Ömka sådana röfvare och hedningar,
ja. Jo, jo, när paddan kommer till välde
så pöser hon! Mina kor, mina präktiga kor! Ser
<a id="page-53" class="pagenum" title="53"></a>
du, der ha de odjuren ställt Rosans hufvud, min
alrabästa ko, som mjölkade sex kannor om dagen,
och som alldrig smakade på sitt morgonfoder, om
inte jag hade klappat henne på det der samma
fattiga hufvudet förut. Och mina snälla kalfvar
och qvigor, och Liljan, och Dockan, och Blidaros,
och Mansikka, och Murikki, alla döda&rdquo;, och fru Metta
grät så att hon snyftade, något som Sigrid aldrig
förut sett henne göra. Hon öppnade nu en liderdörr,
&rdquo;se&rdquo;, utropade hon glad, &rdquo;Stoltafin lefver än.
Hon var i går litet modstulen och mådde ej väl,
så att jag lät skilja henne ifrån de andra, och
skickade Matts med Storsvarten till gamla Österbottens
Annika, för att be henne komma och stöpa
bly öfver henne. Det var så godt det, så ha vi
Storsvarten i behåll. Jag vånner de nu vore här
ren, så man hade någon till hjelp, att få börja
rödja undan här. Hvar hålla de nu tro alla hus?
Hu! Herre välsigne och bevare oss, hvad är detta?
En död karl! Rysligt, förfärligt! Det är ju Erki.
Kanske finns det dock lif i honom, jag tycker hjertat
klappar en smula. Han måste bäras in, kölden
gör af med honom annars, om han änn något
lif har qvar. Tag i med du, Siri, det duger ej
att vara fin när det gäller en menniskas lif kanske,
och drängar och pigor ha vi ej nu att befalla.
Men äro de då alla ihjälslagna, efter ingen syns
till ännu. Tyst, vänta ett ögonblick, mig faller
något in. Spring du och ring på klockan. Komma
de ej när de höra vällingsklockan, då äro de i
sanning döda&rdquo;.
</p>

<p>
Sigrid åtlydde befallningen, och när hon återkom
<a id="page-54" class="pagenum" title="54"></a>
efter väl förrättat värf, hade fru Metta nogare
undersökt den slagne karlen och blifvit stärkt i
den tron att han lefde, men tillika besinnat sig
att det ej vore värdt att försöka bära bort honom,
då hon hade så svag hjelp att anlita, som Sigrid.
Hon betäckte honom derföre med hvad som fanns
af sådana kläder och täcken, som klubbmännen
ej aktat värda att medtagas.
</p>

<p>
Nu var Fru Metta åter redan alldeles densamma
som vanligt, så att när tjenarene småningom
började åter infinna sig vid den kända signalen,
tittande försigtigt för sig om allt var säkert;
då var hon genast i full verksamhet och satte alla
till arbete att undanrödja förödelsens värsta spår.
</p>

<p>
Nu visste äfven en af tjensteflickorna berätta,
att en ko blifvit räddad. Hon hade sett den i
vildt språng sätta af åt skogen, och ingen hade
förföljt den, åtminstone då hon såg den.
</p>

<p>
&rdquo;Se der kommer gamla Annika med Matts
och Storsvarten, det var galant. Ja, mor, ni må
visst signa och häfva ögonen. Vill ni läsa olycka
öfver de fördömda klubbkarlarne, så lägger jag
visst inte fingrarna emellan. Det är säkert det&rdquo;.
</p>

<p>
Lilla mor Annika lutade sig mot sin käpp
och vaggade fram och åter och lyfte sin hand
flere gånger. Om af förvåning och fasa, som fru
Metta trodde, är dock icke så säkert. Fru Metta
berättade nu att hon ej egde flera kor än den
sjuka, som mor Annika skulle stöpa öfver, och en
bortlupen. &rdquo;Läs nu en signelse så hon kommer
hem, pigorna äro så uppskrämda, så att ingen törs
gå att söka henne&rdquo;.
</p>

<p>
<a id="page-55" class="pagenum" title="55"></a>
Annika redde sig att göra fru Metta till viljes.
Hon klef opp på backen bakom fähuset och
började läsa. Först mumlade hon länge, nästan
ohörbart, slutligen höjde hon rösten, allt tydligare
hördes nu hennes ord: &rdquo;Jungfru Maria klagade sig,
min ko är spildt och illa vildt. Den gamle han
gick på ett brinnande berg och såg de vanne qvinnor.
Jag manar dig, du vanne qvinna; du får mig
mitt igen. Fullt som ett ägg, rödt som en blomma,
innan solsätt tecknadt eller korsadt&rdquo;. De sednaste
orden uttalade hon med hög, besvärjande röst, under
det hon sträckte sin käpp i vädret och ritade
figurer dermed i luften. Derpå ropade hon tre
gånger, med ljudelig röst, den saknade kons namn
och förklarade sedan att den innan solnedgången
skulle komma hem; hvilket ock ganska rigtigt
skedde; om blott enligt dessa husdjurs vana, eller
i anledning af besvärjelsen kan lemnas derhän.
Sigrid gick fram till fru Metta och sade ödmjukt:
&rdquo;Mor, monne icke detta är sådant signeri, som är
förbjudit? Är det rätt att låta henne utöfva det
här?&rdquo;
</p>

<p>
&rdquo;Ack ja, hör man på bara. Ägget skall lära
hönan. Har du också mål i mun, lammet! Är
du så uppskrämd, att du tror det vara papisteri,
bara jungfru Maria nämnes. Det skall jag väl
säga åt mäster Erik midt i syna, om han ännu
börjar med sitt grumlande, om att vi låtit dig
lära påfviskhet. Hade jag dig bara under herr
Eriks beskydd, då vore jag lugn både för klubbmänner
och dumma beskyllningar. Vare detta
sagt med all vördnad för biskopen&rdquo;.
</p>

<p>
<a id="page-56" class="pagenum" title="56"></a>
Vördnaden var dock en mohn rubbad på sednare
tider, ty fru Metta kunde ej rätt förlåta, att
Biskop Erikson dömt henne att pligta, så väl som
Brita Oxe.
</p>

<p>
Genom de göromål som upptagit fru Metta i
det yttre, hade hon blifvit hindrad ifrån att gå
in i boningsrummen, hvilka ock för henne egde
vida mindre intresse, än hvad som rörde hushåll
och ladugård; men sedan Annika nu slutat alla
läsningar och blåsningar och korsningar för kreaturens
räkning, sade fru Metta: &rdquo;Kära mor, sannerligen
jag vet om jag eger en matbit ens att
ge er. Jag måste se efter om de vilddjuren lemnat
oss något i behåll. Gå nu in i stugan sålänge&rdquo;.
</p>

<p>
&rdquo;Tackar som bjuder, tackar som bjuder, hi
hi hi&rdquo;, sade lilla mor Annika och neg sig till ännu
mindre än vanligt. &rdquo;Aldrig har nån förr gått från
fru Metta Liljeholm, utan att ha fått magen mätt,
inga skall det ske hädanefter heller så snart, hi,
hi, hi&rdquo;.
</p>

<p>
Det var icke utan, att ej fru Metta kände sig
en smula smickrad af mor Annikas ord, och det
så mycket mer som hon väl visste med sig, att
hon gjort skäl för att kallas god <em>mat</em>-moder. Nu
skulle hon bege sig för att i &rdquo;herrskapsstugan&rdquo;
afhämta nyckeln till ett visthus, som syntes vara
ouppbrutet, och sålunda ännu behöfde nyckel för
att efterses.
</p>

<p>
I det samma hördes någon komma skyndsamt
ridande oppför vägen. Pigorna skreko till af förskräckelse,
men fru Metta gick rakt emot den
kommande.
</p>

<p>
<a id="page-57" class="pagenum" title="57"></a>
&rdquo;Gud ske lof, jag kommer icke för sent&rdquo;, utropade
Enevald Fincke och kastade sig af hästen.
&rdquo;Bönderna hade misstankar till mig, de bevakade
mig noga. Jag fick ingen utväg till att kunna
hjelpa hvarken fru Metta, eller eder dotter, jungfru
Sigrid. Detta var mig en stor oro, men ännu
mera plågades jag af tanken på, att jag icke funnit
tillfälle att varna eder för takbjelkarne. Jag
har dock lyckats att fly från mitt obeqväma ressällskap,
och gläder mig att se, det J mig förutan
undgått faran&rdquo;.
</p>

<p>
&rdquo;Herr Enevald Fincke, välkommen i detta förstörda
hem. Jag hoppas att här dock ännu finnes
något rum, som man kan stiga in uti, ehuru jag
varit så upptagen, att jag ännu ej hunnit se om
boningsrummen. Stig in, herr Enevald, att så väl
jag, som min dotter, må få tacka eder för det bistånd
ni gaf henne i dag, och att vi må få höra
huru ni lyckades undkomma de vilddjuren&rdquo;.
</p>

<p>
&rdquo;Stanna, fru Metta, ni vet således icke sjelf
ännu huru förrädisk er inbjudning är. Taksparrarne
derinne äro genomsågade, det är högst osäkert
att vistas der&rdquo;.
</p>

<p>
Fru Mettas vrede jäste åter opp. Hon gick
dock in i huset, öppnade varsamt dörren, såg in,
runkade på hufvudet och skickade Sigrid att befalla
de båda drängarne hemta in stöttor, afsåga
dem och stöda under taket. Detta var hastigt
gjort, ty stora förråder af verke låg vid gården.
Så snart det med säkerhet lät sig göra, ledsagade
fru Metta sin gäst genom herrskapsstugan till
<a id="page-58" class="pagenum" title="58"></a>
kammaren innanföre, der fönstren icke voro sönderslagna.
</p>

<p>
Fru Metta kände sig nu småningom högst
otreflig till mods, af att icke kunna bjuda ens en
bägare öl åt Enevald; men hon hade redan undersökt
tunnorna och de voro alldeles toma, de
flesta sönderslagna. Sigrid hade, blyg och förlägen,
satt sig i ett hörn af rummet, men fattade
dock slutligen mod, och steg fram till Enevald.
&rdquo;Tillåt mig&rdquo;, sade hon djupt rodnande, &rdquo;att tacka
er för er godhet emot mig, som dock var er alldeles
fremmande. Jag förstod då ej ens för huru
stor fara ni utsatte er för min skull&rdquo;.
</p>

<p>
&rdquo;Det var min lyckliga stjerna, hulda jungfru,
som tillät mig att få göra er denna tjenst, det
skulle mäster Sigfrid Forsius säga eder, om han
vore här&rdquo;, svarade Enevald skämtande. Fru Metta
förundrade sig öfver att Sigrid hade vågat tilltala
den fremmande herrn, men sedan hon sjelf förenat
sina tacksägelser med hennes, tillade hon: &rdquo;Dålig
värdinna är jag, som ej ens kan undfägna eder,
och dock fordrar jag att ni skall fylla gästens
pligt, ehuru jag ej fyller en värdinnas. Jag ber
er nemligen att berätta oss nyheter. Låt oss veta
både huru ni kom i upprorsmännens händer, och
sen huru ni kunde lyckas att undfly&rdquo;.
</p>

<p>
Enevald redogjorde nu för huru hans gård
blifvit plundrad och bränd och han sjelf bortförd;
omtalade sedan sitt bekymmer öfver att nödgas
medfölja bondehären från Tannila, utan att kunna
lemna någon hjelp.
</p>

<p>
&rdquo;Slutligen&rdquo;, fortsatte Enevald, &rdquo;hade bönderne
<a id="page-59" class="pagenum" title="59"></a>
hunnit till Nokia. Der beredde de sig att rasta
öfver natten. Mitt sinne reste sig oöfvervinnerligt
emot, att fortfarande vara tvungen att kampera
med dessa råa gastar, och mina tankar flögo ständigt
hit till Tannila. Emellertid kom underrättelse
om att Fleming vore i antåg med krigsmakt.
Denna nyhet verkade som ett trollslag. Den bullersamma
folkhopen, som förut endast ordat om
sin önskan att få tag i herr Klas för att slå honom
till jorden, den hade nu med ens blifvit helt
spak, när den fruktade mannen med sina knektar
stod den inpå lifvet. I den allmänna villervalla,
som nu uppstod, lyckades jag obemärkt, smyga
mig ut till en inhägnad, der, ibland andra hästar,
äfven de förvarades, som togos från Tannila. Jag
kastade mig opp på en af dem och red i sporrsträck
derifrån. Jag tror att man märkte min
flygt, ty jag hörde skrik och hojtande att stanna;
men i villervallan torde ingen hafva kommit sig
att förfölja mig, åtminstone upphann mig ingen.&rdquo;
</p>

<p>
&rdquo;Mycken tack äro vi eder skyldiga äfven för
eder välvilliga omsorg om oss. Hem, kan ni numera
i afton icke resa, och det är sannt, der har
ni icke ens tak öfver hufvudet. Men ni är trött
och behöfver hvila, och det behöfva vi alla, ty det
är nu ganska sent, och vi ha alla haft en besvärlig
dag. Hurudan välfägnad jag kan bestå eder,
vet jag ej sjelf än, knappt nog hurudan bädd.
Genom er rådighet att krossa stegen, kom ingen
att tänka på att i vinden kunde finnas något förvaradt;
jag tänker väl att jag derifrån skall få
oss bäddar. Men mina sängar med goda nya
<a id="page-60" class="pagenum" title="60"></a>
sängkläder, som stodo bäddade här i rummen, varma
och sköna, dem ha de allt fört med sig. De
voro utmärkt väl tillställda, spunna hemma, och
väl väfda och med nya dun.&rdquo;
</p>

<p>
Fru Mettas mod höll på att svika henne, vid
minnet af de många uppbäddade sängar, som utgjort
hennes stolthet; men tid var ej nu att sörja.
Hastigt var hon åter i verksamhet, de söndrade
fönstren tillstoppades så godt sig göra lät, fönsterluckorna
stängdes och brasor upptändes. Något
mat upphemtades ur ett visthus, som blifvit ouppbrutet,
emedan bönderna ej kunde tro annat, än
att ej mera än hvad de redan hittat kunde i ett
hus finnas, och derföre ej ansågo löna mödan att
vidare söka flera förråder. Så blef snart allt det
nödvändigaste ordnadt för natten.
</p>

<p>
Följande dagen skulle Enevald fara för att
se efter sitt eget förödda hem, men måste lofva
fru Metta att till natten återkomma till Tannila,
der hon dock kunde bjuda honom ett bättre rum,
än han kanske kunnat finna det hos någon af
sina torpare.
</p>

<p>
Fru Metta och allt folket i gården voro nu hela
denna dag upptagna af omsorger att ställa rummen
i beboeligt skick, att från vinden nedbära de
der förvarade linne- och sängkläder, samt att på
alla håll ordna och putsa efter gårdagens förstöring;
och tack vare hennes kloka anordningar,
började allt att antaga ett temligen ordnadt skick,
då hon tredje dagen om morgonen varsnade en
ryttare, som tog af stora vägen opp till Tannila.
Hon trodde först det vara Enevald Fincke, men
<a id="page-61" class="pagenum" title="61"></a>
stod dock oviss och såg utåt, till dess hon helt
hastigt utropade: &rdquo;Sannerligen är det icke herr
Erik&rdquo;, och dermed skyndade ut emot honom. Men
Sigrid hann ändå fortare fram. I detsamma han
kastade sig af hästen, tog den högreste krigaren
den unga flickan om lifvet, kysste henne och lyfte
henne högt, som om hon varit ett litet barn. &rdquo;Se
min snälla, kära flicka, Gud välsigne dig. Har
jag dig här oskadd och glad, och mor Metta&rdquo;,
han kysste äfven henne och tog henne i handen.
&rdquo;Se, Gud vare lof, jag har eder, mina kära, åter
utan mehn. Detta är nästan mera, än jag vågade
hoppas. Då är ju allt bra.&rdquo;
</p>

<p>
&rdquo;Ack, det är dock, tyvärr, icke så alldeles bra.
Se till hurudant ett hus du kommer! Stig dock
in, min herre och man, och stå ej utanför ditt
eget hus, huru illa tilltygadt det än må vara.&rdquo;
</p>

<p>
&rdquo;Käraste min Metta&rdquo;, svarade herr Erik, &rdquo;icke
ha träd eller sten känt smärta af hur de blifvit
medfarna, nej, icke ens fönsterglasen ha känt
deraf, och sådan rask matmor, som du, sörjer nog
före, att allt snart åter kommer i skick och visthusen
bli fulla. Men hur är det med våra tjenare,
kommo de utan skada från leken?&rdquo;
</p>

<p>
&rdquo;Erki ligger ännu illa sjuk af röfvarenes slag,
men jag hoppas han kommer sig. Pekka och Jussi
ha slagit sig till klubbehären. På dem var ej
stor skada, de voro dåliga karlar, och gingo med
endast för att få plundra, ty sannerligen de hade
något förtryck af krigsfolket att klaga öfver.&rdquo;
</p>

<p>
&rdquo;Stackars Erki! Nå, icke behöfver jag be
dig vårda honom väl, det vet jag att du i alla
<a id="page-62" class="pagenum" title="62"></a>
fall gör. Annat kan man väl ej nu för ögonblicket
göra för honom.&rdquo;
</p>

<p>
&rdquo;Se båda mina linklädsskåp! Fulla med linkläder
voro de från golf till tak, nu är allt förstördt,
utom hvad jag hade i kistorna på vinden,
och som ej rymdes i skåpen, och det är allt som
nu finnes qvar.&rdquo;
</p>

<p>
&rdquo;Kära mor Metta, bry dig icke derom. Jag
är viss att du har så mycket qvar, att vi ha både
för sängarne, bordet och våra personer, och ingen
dag behöfva vara utan. Hvad mer om resten är
borta.&rdquo;
</p>

<p>
&rdquo;Herre Gud, har jag väl sträfvat och fäktat,
för att mista allt så här. Hvad skulle min saliga
mor säga, om hon visste detta; af henne fick jag
hela det ena skåpet fullt med linne.&rdquo;
</p>

<p>
&rdquo;Ha vi då icke qvar till nödigt ombyte?&rdquo;
</p>

<p>
&rdquo;Jo visserligen, icke är det ändå så eländigt.&rdquo;
</p>

<p>
&rdquo;Nå, icke tänkte du väl sälja linkläder?&rdquo;
</p>

<p>
&rdquo;Så J kan fråga.&rdquo;
</p>

<p>
&rdquo;Läs då fast dina skåp och inbilla dig att kläderna
ligga derinne, så är ju allt lika bra.&rdquo;
</p>

<p>
&rdquo;Ja J talar, J, som den som ingenting skulle
förstå. När har nån förr kunnat säga mig på,
att jag bykat och slamsat oftare, än mitt stora
årsbyke? Och de sköna, goda sängkläderna sen?
Tillochmed det rara bolstret med kassedun och
engelskt var med tärningar på, är borta.&rdquo;
</p>

<p>
&rdquo;Jaså, jag hade just beredt mig på att få
hvila godt på de mjuka bolstren i hemmet. Lappri,
nog kan man sofva på en planka, det är jag
ock mera van vid.&rdquo;
</p>

<p>
<a id="page-63" class="pagenum" title="63"></a>
&rdquo;Nej, min käre herr Erik, visst skall J få en
god bädd, när J som ett rart fremmande kommer
till edert eget hem, och herr Enevald Fincke
dessutom, som jag bjudit hit till natten, efter han
intet eget hem har.&rdquo;
</p>

<p>
&rdquo;Nå, således är ju allt godt, hvad bry vi oss
om hvad gubbarne tagit.&rdquo;
</p>

<p>
&rdquo;Det är visst att jag vore färdig att sörja det
än mera, när J, herr Erik, icke alls vårdar eder
om att hjelpa mig bära sorgen&rdquo;, sade fru Metta
leende. &rdquo;Men nu ville jag dock höra nogare om
hvad du skref om från Åbo. Hvad är det mästar
Erik grumlar om att Sigrid skulle öfvergått till
katholska läran?&rdquo;
</p>

<p>
&rdquo;Ja detta kunde jag ej allt skrifva om. Du
vet, mor, att hertigen lutar åt kalvinisteri, och
på hans bedrifvande var det visserligen, som vördig
biskopen, mäster Erik Erikson, hade, i enlighet
med Söderköpings beslut, låtit nedtaga alla
taflor och prydnader ur den ståtliga domkyrkan
i Åbo. När vår nådige konung och herre förnam
detta, skref han till herr Klas och befallte att ett
sådant bilderförstörande ej skulle få ega rum, och
han ålade biskopen att taflorna skulle hållas i
godt förvar. Nu under marknaden lät herr Klas
rida ikring staden och sammankalla folket, för att
för dem uppläsa kungens bref, men deraf blef
mycket buller och bång. Abraham Melcherson, du
känner ju honom, han gick med sina vingliga ögon
omkring bland bönderna, och retade opp folket, så
de begynte skrika och begära sina förra kyrkobruk
igen, med ljus och sallt och kalkens upphöjelse
<a id="page-64" class="pagenum" title="64"></a>
och dylikt, som blifvit aflagt såsom påfviska
villfarelser.
</p>

<p>
&rdquo;Ja&rdquo;, menade fru Metta, &rdquo;nog har det varit
si och så med den saken, ty visst är, att sämre
har årsväxten varit allt sen de välsignade ceremonierna
ej fingo iakttagas vid gudstjensten.&rdquo;
</p>

<p>
&rdquo;Nå, lika mycket hur dermed var, men det
vissa är, att biskopen han stod på sig och försvarade
sina gerningar, och herr Klas, som du vet
ej har långt efter vrede, blef så ond, att han blef
helt svart i syna. Nå han är nu just ej så ljuslätt
eljest heller. Och han redde af biskopen så
jag fruktade han skulle slå till honom. Men der
voro många af adelsherrarne som ville komma åt
herr Klas, och deribland någre hans fränder, som
äro honom hätske, och de påstodo att förakt för
god sed och religion utbredt sig bland folket, och
att herr Klas icke borde vara den, som skulle
hålla med folket i att illa bemöta presterna. Så
kom der en som påstod att herr Klases ryttare
hade kommit i delo med en prest, och så hade
de kastat honom ut öfver kyrkogårdsmuren. Herr
Klas for opp med knuten näfve, men satte sig
åter ned och kastade nacken bakut och såg tankfull
och ledsen ut. &rdquo;Sannerligen jag det kan hjelpa&rdquo;,
sade han. &rdquo;Gjord gerning är gjord.&rdquo; Ännu funderade
han litet på saken, men sade sedan skrattande:
&rdquo;Ja inte vet jag bättre råd, än att de kasta
honom in igen samma väg, ty sannerligen jag
kan annorlunda hjelpat.&rdquo;
</p>

<p>
&rdquo;Sådan gudsförsmädare&rdquo;, sade fru Metta och
lyfte ögon och händer.
</p>

<p>
<a id="page-65" class="pagenum" title="65"></a>
&rdquo;Nå inte var det så farligt heller! Men
så började alla att påstå det herr Klas skulle
straffa sina knektar. Om de finge medhåll vid
sådant barbari, blefve snart hela landet en röfvarehåla
och dylikt, och nu blef herr Klas så ond,
att han sprang opp. Men vet J, mor, biskopen
han är dock en dugtig man, ty han gick emot
honom med alfvar och värdighet och utan all
räddhåga och sade: &rdquo;Herr Klas Fleming&rdquo;, sade
han, &rdquo;J ären en stor och mäktig man och förmår
mycket, men derföre ligger ock på eder ett ansvar,
större än på andra, som mindre makt hafva.
Eder tillkommer att vaka öfver att i landet religion
och god sed skyddas. Fienden går omkring
och vill utså sitt onda utsäde; presterna tillkommer
att genom from lära motarbeta honom, men
icke att genom af menniskor uppfunna ceremonier
ohelga religionen och återföra påfviska bruk och
villfarelser, dem vi längesedan afsvurit. Men när
religionens väktare icke vördas, då segrar fienden
och falska läror utspridas. Så har nu ock hos
mig anmäldt blifvit, hurusom en adelig jungfru,
med sin fars tillåtelse, vistats i det nära utrotade
klostret Nådendal, och der öfvergått till katholska
bekännelsen. Riksens ständers beslut af den 21
Oktober 1595 vid Söderköpings riksdag, är eder
kunnigt, det utfäster straff af landsflykt och egendoms
förlust, icke allenast för affall från den rena
lutherska läran, utan ock samma straff för den,
som med vett och vilja, son eller dotter, derifrån
afsöndrar.&rdquo; Mig föll genast i hågen att väl någon
på mig velat kasta den skuld, som skulle Sigrid
<a id="page-66" class="pagenum" title="66"></a>
affallit från vår tro, ty det unga barnet kunde
inga fiender hafva, hvilka för hennes egen skull
kunde vilja göra en sådan anklagelse. Jag behöfde
ej länge vänta, ty mäster Erik fortfor: &rdquo;Det
är en af herr riksmarskens och ståthållarens egna
krigsöfverstar, nemligen herr Erik Liljeholm, som
anklagas för sådan förbrytelse emot beslutet vid
Söderköpings riksting.&rdquo;
</p>

<p>
&rdquo;Åter märkte jag hur vreden kokade opp hos
herr Klas och han utropade: &rdquo;Söderköpings riksting
och käringsamlings sqvallerting, det är allt
just ett och samma. Och J, mäster Erik, åberopen
eder hvad der beslutits, och veten dock att
denna såkallade riksdag, har intet att betyda, då
den var tillställd af hertigen, tvertemot hans kunglig
majestäts förbud. Och dock vill jag höra om
det är någon sanning i alla dessa beskyllningar
emot krigsfolket.&rdquo; Nu ropade herr Klas mig och
frågade: &rdquo;Herr Erik Gustafson, är det väl sanning
hvad vördige mäster Erik beskyllar eder och
eder dotter före?&rdquo;
</p>

<p>
&rdquo;Nej, på riddareord icke&rdquo;, sade jag och lade
handen på bröstet. &rdquo;Godt&rdquo;, sade herr Klas, &rdquo;ni
ser således, vördige biskop, att man fört eder
bakom ljuset, och herr Erik Liljeholm och hans
unga dotter stå under <em>mitt</em> beskydd, och dermed
Gudi befallat.&rdquo; Och samlingen upplöstes.&rdquo;
</p>

<p>
&rdquo;Nu hafva herr Klas och fru Ebba erbjudit
Sigrid att få komma i deras hus och åtnjuta deras
beskydd. Huru oskyldig hon än är, kunde
hon dock råka ut för ledsamheter, men i herr
Klases hus vågar ingen peka finger åt henne ens.
<a id="page-67" class="pagenum" title="67"></a>
Mig synes sålunda bäst, att vi med tacksamhet
antaga tillbudet. Dock såge jag helst om jag
hade äfven dig i Åbo, ty sedan bönderna nu en
gång kommit i vana med uppror, mord och blod,
kan man ej vara säker för nya excesser, och det
vore bäst om du kunde vara undan faran.&rdquo;
</p>

<p>
&rdquo;Min herre och man, det har jag redan bedt
dig om, att icke påyrka. Här är alltför mycket
arbete, innan allt åter kommer i skick och i sin
gilla gång. Från hemmet låter jag ej skrämma
mig, då jag så väl behöfs här.&rdquo;
</p>

<p>
Nu steg fru Metta hastigt opp och sade:
&rdquo;Nå, här sitter jag och hör på eder, och ställer
ej ens för att en så kär gäst, som J ären i edert
eget hus, må få sig något till lifs.&rdquo;
</p>

<p>
Innan kort hade äfven Enevald Fincke återkommit,
och snart var en aftonkost framställd, som
var både ymnig och god. &rdquo;Det må jag tro att du
kan trolla&rdquo;, yttrade herr Erik förnöjd. &rdquo;Aldrig
brister välfägnad, der du är värdinna. Och öl
tillochmed! Visst skulle det varit litet svårt att
sakna sådant, men huru du nu hunnit få bryggt,
förstår jag icke.&rdquo;
</p>

<p>
&rdquo;Åh, fru Elin på Kalfnäs hade lånat af mig
en tunna öl, till dess hennes malt skulle hinna
bli mältadt, och som hon nu just fått det färdigt
och hunnit brygga, så återsände hon lånet, när
hon hörde huru här gått våld öfver oss.&rdquo;
</p>

<h2 class="chapter" id="chapter-0-8">
<a id="page-68" class="pagenum" title="68"></a>
VIII.
</h2>

<p class="noindent">
De storas, de mäktigas strider, hvad röra de
väl en ringa landtflickas öde? Må hon sitta vid
sin spinnrock, må hon sköta sitt kök, sina blommor,
sin grannlåt och se till blott att hemmet är
dammfritt, och lemna åt männen, de som makt
och kraft hafva, att deltaga i lifvets stora skiften!
Och dock sönderslås hennes spinnrock, härjas hennes
blomsterland, förstöres eller fläckas hennes
sirliga drägt och förödes hennes hem af dessa
samma stormar, som skaka throner och förstöra
länder. Vi vilja derföre lyssna till ett samtal emellan
herr Erik Liljeholm och unge herr Enevald,
för att derigenom kunna kasta en blick på den
tid, hvari den unga lefver, och af hvars stormar
äfven hennes öde skakas.
</p>

<p>
Vid den skummande ölbägaren satt herr Erik
glad i sitt hem, der han så sällan hade tillfälle
att vistas. Midt emot honom satt Enevald Fincke,
lyssnande till den äldre riddarens berättelser om
ställningar och förhållanden, dem Enevald, som
under loppet af flere år vistats utrikes, icke så
noga hade reda på. Fru Metta deltog ock stundom
i samtalet, Sigrid satt tyst, men uppmärksamt
lyssnande.
</p>

<p>
&rdquo;Man säger att herr Klas afrådde salig konung
Johan ifrån att låta välja sin son till konung
i Polen&rdquo;, sade Enevald.
</p>

<p>
&rdquo;Ja, han arbetade visst deremot, och nu är
det just han som har mesta besväret af att hans
råd ej den gången hördes, och som nu bäst bjuder
<a id="page-69" class="pagenum" title="69"></a>
till att vidmakthålla Sverige åt sin lagliga
konung. Men hertig Carl har nu fria händer till
allt odåd hemma i Sverige, det ärfda riket, der
han mer och mer undergräfver konungens välde.&rdquo;
</p>

<p>
&rdquo;Men&rdquo;, invände Enevald, &rdquo;konungens ord måste
ju dock alltid gå öfver hertigens?&rdquo;
</p>

<p>
&rdquo;Jo, när kungen hitsänder en befallning, så
krusar och krumbugtar hertigen, och förklarar sin
underdåniga ödmjukhet och åtlydnad af kunglig
majestäts i Polen befallningar; men just denna
ende gången måste han göra precist tvert emot,
ty illvilliga menniskor och hertigens fiender hafva
denna gång förledt hans majestät, som ej kan
känna förhållandena, att ge ut en för landet skadlig
befallning. Ja, stundom låds hertigen tillochmed
tro, att hela brefvet är understucket och af
onda menniskor förfalskadt! Åter skrifver kungen
och påstår sin rätt att bli åtlydd, och hertigen
skrifver så ödmjukt tillbaka, och är grufveligen
bedröfvad öfver att hans majestät, konungen i Polen,
låter illviljare förleda sig att misstro honom
och hans goda vilja.&rdquo;
</p>

<p>
&rdquo;Inser då icke folket detta?&rdquo;
</p>

<p>
&rdquo;Hertigen ställer sig väl med bönderna, ifrar
för deras bästa och tillhåller domstolarna att göra
det lägre folket rätt; och så pratar han med bönderna,
lika kraftigt och rakt på saken som de
sjelfva och lika groft också. Folket har lärt sig
att misstro vår konung, emedan han hyllar den
hatade katholska läran. Och så talar hertigen
för bönderna och säger, att nog veta de alla hur
<a id="page-70" class="pagenum" title="70"></a>
konungen lofvat att landet oförryckt skulle få behålla
sin rena evangeliska lära, men hurusom jesuiter
och papister dock bedraga konungen att utfärda
skadeliga påbud. Och ingen vore väl mera,
än hertigen, öfvertygad om, säger han, det konungen
aldrig annat tänkt, än att hålla sitt ord
heligt, och att konungen visst ej ville förfölja sina
undersåter, för det de stå vid sin sanna tro, fast
många tala om huru han vill införa det påfviska
otyget och göra Sverige till ett lydland under Polen.
Men käre vänner, tillägger fursten, och ser
så from ut, jag, för min del, kan visst aldrig tro
att hans kunglig majestät af Polen har sådant
oförsvarligt uppförande i sinnet.&rdquo;
</p>

<p>
&rdquo;Hvarföre, herr Erik, nämnen J vår nådige
herre och konung endast såsom kunglig majestät
i Polen?&rdquo; frågade fru Metta förvånad.
</p>

<p>
&rdquo;Det är så hertig Carl oftast benämner honom&rdquo;,
svarade herr Erik, &rdquo;dock bevare oss Gud
att upplefva den dag, då endast denna tittel skulle
tillkomma vår konung.
</p>

<p>
Att hertigen syftar dertill, är väl utan all fråga,
och vår herre och konungs sinne är ock, tyvärr,
så lugnt, att han icke med rätt tillräcklig kraft
ställer sig till sitt folks och sin kronas värn. Men
så länge herr Klas håller hufvut oppe, skall väl
ingen så lätt rycka spiran af vår lagkrönte arfherre.
En trogen konungens man, står han som
en klippa i bränningen, och röres lika litet af
krångel och hotelser, som af löften och smicker.
Hertigen försöker af all makt att få herr Klas i
sina händer till Stockholm, och har skrifvit gång
<a id="page-71" class="pagenum" title="71"></a>
på gång, och har velat smickra honom med hur
oumbärlig han är i rådet, och att han ej må undandraga
sig, när fäderneslandet behöfver honom,
men Klas är honom för slug!&rdquo;
</p>

<p>
Enevald såg betänksamt på det fradgande ölet
och invände: &rdquo;I riksrådet lär han ej ha låtit höra
sin röst nyligen, men då man innehar så många
stora embeten, hinner man väl ej med alla. Kunglig
majestät har ju nyligen insatt honom som
general-fältöfverste och ståthållare i Finland, med
makt som en kung, riksråd, riksmarsk, öfversteamiral,
det kunde allt vara tjenster för fem stora
herrar.&rdquo;
</p>

<p>
&rdquo;Ju fastare stödet ställs, dess bättre stöder
det, när det är godt, och herr Klas är orubblig
som våra gråberg.&rdquo;
</p>

<p>
&rdquo;Ja, ja&rdquo;, sade fru Metta och runkade smått
på hufvudet, &rdquo;nog är herr Klas orubblig alltid och
skroflig med som ett gråberg. Nog vet du huru
hertigen och alla herrar gyckla öfver hans grofva
ord och maner.&rdquo;
</p>

<p>
&rdquo;Illa anstår det hertigen att tala om hans
grofhet&rdquo;, svarade herr Erik. &rdquo;Der herr Klas säger
tig! skriker hertigen &rdquo;håll käften, eller skall du
få dig ett truthugg&rdquo;, och der herr Klas säger: &rdquo;du
är ingen hederlig man&rdquo;, der säger hertigen: &rdquo;du
är en tjufstryker och dertill en ölebult.&rdquo;
</p>

<p>
&rdquo;Men var det då så väl gjordt, att han ej
lät finnarne fara till riksmötena?&rdquo; frågade åter
fru Metta. &rdquo;Det fanns nog mången, som menade
att hertigen ville folket väl, men att Flemingen
<a id="page-72" class="pagenum" title="72"></a>
bara inte ville släppa dem dit för att de ej skulle
få klaga på honom.&rdquo;
</p>

<p>
&rdquo;Mor, mor, tala ej efter hvad hertigens handtlangare
säga. Nog är det allt godt och bra att
få ihop riksmöte, men går det ej till efter lag
och rätt, så är dermed ringa godt. Och när hertigen
lyser ut riksmöte, och kungen förbjuder sitt
folk att bevista det, då gör den rätt, som icke
släpper folket dit; om än allmogen, i sitt oförstånd,
låter narra sig och tror allt hvad skojare
pratar i dem. Och om än svenskarne måste lyda
Söderköpings och Arboga beslut, då de ha föga
vån att annat göra, när de ha hertigen i nacken
på sig, så skola åtminstone finnarne hålla
lag och rätt helig, så länge hertigen ej fått band
på dem, och det skall, med guds hjelp, ej ske så
länge herr Klas har nästan hela rikets flotta omhanda
och står stark i Finland. Redlig och rättfram
och utan krångel och krokar, viker han ej
åt höger eller vänster. Trupper har han här att
försvara vår konungs sak, den stund det behagar
hans majestät att återkomma till sitt arfrike. Hertigen
menar nog på att afdanka tropparna, som
ännu stå i tjenst sen kriget mot moscowiten, och
när herr Klas allt icke afskedar dem, så har hertigen
vändt sig direkte till krigsfolket sjelfva, och
befallt dem att ej lyda herr Klas, som han säger
vara en förrädare mot kung och land. Men ännu
har det ej lyckats honom att utså myteri och uppror
bland knektarne, hur än han bjudit till.&rdquo;
</p>

<p>
&rdquo;Hvad herr Klas gör, tyckes väl eder rätt,
och icke vill jag dömma annorlunda än J; men
<a id="page-73" class="pagenum" title="73"></a>
allmogen klagar bittert, och nöd lida de; och är
det icke just det förtryck som af knektarne utöfvats,
hvilket nu kostar så ohyggligt mycket mord
och brand&rdquo;.
</p>

<p>
&rdquo;Svårigheten att försörja trupperna, är stor
och, Gud bättre, folket lider i sanning mycket.
Då de äro undan ögonen på herr Klas, så tycka
sig knektarne kunna spela herrar, och ta med
pock och våld af bonden mycket mer än de skulle
ha rätt till. Borgelägers tunga är nog svår redan
tillochmed när knekten nöjer sig med det nödvändiga.
Men hvad vill herr Klas göra? Han måste
hålla trupperna väl, han måste se igenom fingrarna
med mycket! De veta nog sjelfva, huru väl
hertigen skulle taga emot dem, om de skulle lyda
honom och öfvergå till Sverige. Och dessa fremmande
legoknektar, dessa skotter, mest lycksökare,
dessa polacker, som i grund förakta de arma finnarne
och behandla dem som vore de djur, hvad
vill han företaga sig med sådana? Skicka bort
dem och vara ur stånd att stödja sin konungs sak,
eller qvarhålla dem och ha fördrag med deras oseder.
Men förr skulle herr Klas låta hela verlden
gå under, än svika sin tro och sin konung&rdquo;.
</p>

<p>
&rdquo;Och dock&rdquo;, sade fru Metta, &rdquo;kan jag ej rätt
annat, än ha medlidande med dessa arma bönder,
så vilda de än äro. Skulle än stundom herrarne
fara fram fogligt med dem, så roffa och skinna
fogdarne dem, som om de ej vore menniskor fast
de äro bönder, och knektarne, det vet en hvar
huru de husera. Hvad skall folket väl till slut
ta sig före. Folk äro de ju ändå, om än af sämre
<a id="page-74" class="pagenum" title="74"></a>
blod. De slåss ju och resa sig, för att freda hus
och hem för våld. Ena odjur äro de dock, bränna
och härja som röfvare och vilddjur, och slagta
folk och fä, så att det ryser i en&rdquo;.
</p>

<p>
&rdquo;Finska bonden är en tålig man. Finge han
blott fundera för egen räkning, så skulle han tåla
sitt lidande denna gång, som alltid, och visste han
huru herrarne dock ville lindra hans nöd, så skulle
han lida än tåligare. Jag hade nyss ett bref från
min gamle vän herr Gödich Fincke till Porkala,
befallningsmannen på Nyslott. Huru innerligen
han för de fattiga bönderna deltar och för deras
nöd ömmar, det kan rätt gå en till hjertat, och
äfven hans gods hafva de dock brännt! Men hertigens
utskickade kringföra bref bland allmogen,
om de alla verkligen utgått från hans furstliga
nåde sjelf, vill jag dock lemna derhän, ty icke
bör man skylla honom för allt heller. Der utmålas
Flemingen som en gud- och äreförgäten tyrann,
en blodsugare, en förrädare som ljuger sig vara
af konungen tillsatt, och som blott tillskansat sig
ett olaga välde. Ja man utsprider att konungen
är död, att Hertig Karl är konung. De påtagligaste
och vildaste lögner utspridas om Herr Klas, och
folket tror dem och berättar dem för sina barn,
och som en blodig tyranns, skall hans minne gå
till efterverlden. Och nu uppmanas bönderne att
resa sig, att utrota eller bortjaga tyrannen och
hans anhängare. Och i sanning, länge nog har
herr Klas sökt med godo stilla upproret, men det
går ej längre an, det måste brytas innan det får
en större makt. Herren vare de arma bönderne
<a id="page-75" class="pagenum" title="75"></a>
nådig, men jag rädes mycket blod kommer att
flyta! Må det komma öfver deras hufvuden som
ställt till allt detta; icke öfver dem som måste
försvara sin konungs sak, och skydda oskyldiga
menniskor för plundring och mord af dessa upprors
män. Än här, än der, samlas en skara; röfvar,
bränner, mördar och plundrar herregårdarne
och alla som de tro hålla med herrarne. Herr
Klas har varnat dem, han har belönat de socknar
som förhållit sig stilla, med att ge dem eftergift
i skatterna, han har tillskrifvit och varnat allmogen,
och förmanat dem att icke på detta blodiga
sätt söka skaffa sig rätt. Men uppviglarne tros
mera af de uppretade bönderne, och allt större
har det onda vuxit. Det kan ej hjelpas, stränghet
måste dock nu slutligen användas, om ej hela landet
skall ges till spillo&rdquo;.
</p>

<p>
&rdquo;Ja, herre gud&rdquo;, suckade fru Metta. &rdquo;Hvad är
det annat än ohyggligheter som stunda. Talas det
ej om hur både bröd och annan mat blifvit förvänd
i klara bloden. Och talte icke fru Regissa
om huru de berättat om, att en gammal ek burit
ollon som sett ut som turkhufvun, med spetsiga
mössor på nacken, och sådana, att ingen trädsnidare
kunnat skära dem bättre. Och när de sen
brötos opp, voro de fulla med blod. Ja, ja, herre
gu! Hvad blir det väl annat än blodiga och ohyggeliga
händelser, när christna menniskor fara fram
som turkar och hedningar. Ja, ja, sådant spås
före, och värre än sker&rdquo;.
</p>

<h2 class="chapter" id="chapter-0-9">
<a id="page-76" class="pagenum" title="76"></a>
IX.
</h2>

<p class="noindent">
Påföljande morgon red en ryttare in på gården
och frågade efter herr Erik Liljeholm. Han
framlemnade ett bref från ståthållaren, deri denne
skref, att han nu rastade med krigsfolket endast
få mil ifrån Tannila, att nästa nattqvarter skulle
tagas i en by blott en fjerndels mil derifrån, och
att han inbjöd sig sjelf, jemte några följeslagare,
till gäst hos herr Erik, väl vetande att fru Mettas
spisekamrar icke fruktade att anfallas.
</p>

<p>
Herr Eriks min ljusnade klarligen, och han
gick för att åt fru Metta meddela nyheten om den
käre och aktade gästens ankomst som blifvit förebådad,
och att fröjda sig öfver den heder som skulle
ske hans hus. I hans håg föll ingen tanke på att
i det nyss plundrade huset någon svårighet kunde
uppstå vid att emottaga den höge gästen. Han blef
derföre öfveraskad att till svar på sitt meddelande
se fru Metta slå ihop händerna, under det hon utropade:
&rdquo;Åh herre min skapare, och det sägen
J så lugnt, herr Erik!&rdquo;
</p>

<p>
Herr Erik, som det icke föll i sinnet att någon
annan tanke, än häpnad öfver den stora äran,
uttalade sig i fru Mettas utrop, sade helt lugnt:
&rdquo;Kära mor, en hög herre är visserligen herr Klas,
och mycket stor är äran, som oss vederfares, men
icke behöfva vi dock låta förskrämma oss deraf.
En större herre hoppas jag dock vi ju dagligen
mottage i vårt hus och våra hjertan, och det är
herren Gud, och inför honom äro vi dock alla lika&rdquo;.
</p>

<p>
&rdquo;Ack herr Erik, J är eder dock alltid lik&rdquo;, utropade
<a id="page-77" class="pagenum" title="77"></a>
fru Metta, nu helt förifrad mot sin lugne
man. &rdquo;Förstår J då icke, begriper J icke, att i ett
utplundradt hus icke finnes utväg att med heder ta
emot sådant fremmande&rdquo;.
</p>

<p>
&rdquo;Nå så tag emot honom med mindre heder
då. Herr Klas kunde ännu icke hafva hört af
den förtret, som drabbat oss, men hvad mer, innan
han kommer hit, får han nog höra deraf. Vi ha
ju haft mat och dryck här, alltsen jag kom hem.
Icke är herr Klas någon matpetare. Du har ju
godt smör och bröd och skinka dertill och öl, och
det är ju allt som behöfs&rdquo;.
</p>

<p>
&rdquo;Det är då visst och sannt, att höra eder skulle
man tro, att allt hvad man uträttat och sträfvat
här i verlden vore idel onyttigt göromål, och intet
erkännande har man för alltihop. Det vore visst,
att så ta emot herr Klas! Ja smör och bröd och
skinka, jag undras hvar jag ens det skall ta? Tror
J, herr Erik, att hvad som undgick de vilddjurens
uppmärksamhet, voro sådana outtömliga förråder,
att de räcka till allt? Jag har nog hört omtalas
huru mycket herr Klas ensam skall förtära, att
icke tala om med hvad hans följe skall mättas.
Det sägs ju allmänt att herr Klas äter en hel
skinka ensam till ett mål.&rdquo;
</p>

<p>
&rdquo;Och du tror sådant dumt prat, mor!&rdquo;
</p>

<p>
&rdquo;Skulle jag inte tro det? Hans furstliga nåde,
hertig Carl skall ju sjelf hafva sagt, när han hörde
detta omtalas, att det ena svinet äter det andra;
och om än orden just inte äro så fina för en furstemun,
så kan jag väl icke annat, än tro på hvad
hans furstliga nåde sjelf sagt&rdquo;.
</p>

<p>
<a id="page-78" class="pagenum" title="78"></a>
&rdquo;Kära mor&rdquo;, sade herr Erik, hvilken orubbligt
lugn vid alla andra tillfällen, dock hastigt förlorade
jemnvigten, så snart någon angrep Klas Fleming,
&rdquo;kära mor, om än sjelfvaste lögnens fader,
hin onde i helfvetet, skulle säga sådana der dumheter,
så borde du väl begripa att ingen lefvande
menniska finnes, som kan äta en hel skinka i ett
mål. Dock&rdquo;, tillade han i detsamma åter med sin
vanliga glada min, &rdquo;kanske någongång när fru Ebba
låtit anrätta en pastej af de feta och trinda spädgrisarne
från Qvidja, att nästan en hel sådan skinka
strukit med&rdquo;.
</p>

<p>
&rdquo;Ja se det var en sak&rdquo;, sade fru Metta talande
vid sig sjelf, &rdquo;hos Lisa på Kullans tingade jag ju
grisar, för fisken som hon fick. De borde väl vara
stora ren, men här skall jag få stå med skammen
om de äro magra. Jag undras hvem som förr
kunnat hitta en bit magert bland späcket på Tannila?&rdquo;
</p>

<p>
&rdquo;Kära mor, var ej bekymrad, du skall få se
att det går&rdquo;.
</p>

<p>
&rdquo;Ja, det går ja, det är lätt sagt, men sannerligen
något går om jag står här. Och den Sigrid
sen, der står hon och ser så märkvärdigt from ut,
men för gu om det går med att bara se beskedlig
ut, när något skall uträttas. Hade jag ändå
en drifvande menniska att hjelpa mig. Nog kan
flickan vara snäll och from och ett kärt barn, men
se en som kommer sig till att uträtta något, det
blir hon väl aldrig här i verlden&rdquo;.
</p>

<p>
Med de orden gick fru Metta bort, snart syntes
Storsvarten stå förespänd, fru Metta satte sig
<a id="page-79" class="pagenum" title="79"></a>
sjelf i slädan och begaf sig till grannarne, för att
uppspana hvad som kunde fås till mats, genom
köp, byte eller tillochmed lån. I dessa tider då
den mest obegränsade gästfrihet öfvades öfver
hela landet, hände stundom, att, ehuru visthusen
hos de förmögnare voro öfverfyllda med mat, man
dock icke ville för mera ärade gäster framställa
endast spickefläsk, ofta öfverårigt, torra gäddor
eller dylikt, och då hände väl att en grannfru råkade
vara försedd med något färskt, och så hjelpte
man hvarandra. Att hos en god vän låna en hare
eller en fogel, var derföre icke alldeles ovanligt.
</p>

<p>
Innan kort återkom fru Metta, och var snart
så i sitt element med alla de brådskande bestyren,
att hon icke mera syntes tänka på någon fruktan
att anrättningen blefve för simpel åt herr Klas.
En dräng utskickades för att skaffa fisk ur träsket,
en gosse från närmsta torp skulle till skogen för
att vittja harbrännorna och hjerpsnarorna, en piga
knådade deg, en annan stötte opp lingon som nedlaggts
att frysa och som nu skulle användas. Det
bakades, det bultades, det stöttes, det slamrades
i alla knutar. Lakan framtogos från vinden och
glättades, sängkläder framsläpades derifrån, hvilka
förr aldrig oftare störts i sin hvila, än för att
dammas och piskas. Under allt detta bestyr syntes
Sigrid lugn och stillsam som vanligt. Man
märkte knappt att hon sysslade med något, men
under hennes händer antogo rummen småningom
ett trefligare utseende. Fru Metta hade sjelf, i
yngre dagar, spunnit och väfvit tapeter till ett par
rum. Dessa hade af de våldgästande bönderne
<a id="page-80" class="pagenum" title="80"></a>
blifvit nedrifna och hängde i trasor. I all tysthet
jemkade Sigrid opp dem, hopsydde de lösrifna styckena
och borttvättade fläckarne. Öfver borden
utbredde hon hvita dukar, enris ströddes öfver de
redan förut hvitskurade golfven, och innan kort
såg det helt trefligt ut på Tannila.
</p>

<p>
Det var redan mörkt om aftonen när Klas Fleming
red in på gården på Tannila, jemte några andra
herrar och åtföljd af herr Erik, som ridit ut för
att möta honom. Fru Metta välkomnade den höge
gästen på trappan, der hon stod och neg djupt.
Fleming kastade sig af hästen och steg raskt upp
för trappan. &rdquo;Se god afton, fru Metta&rdquo;, sade han
räckande henne handen. &rdquo;Eder herre är så villig
att vara mig till tjenst, så att han förleder mig
att besvära äfven eder. När man ger mig ett finger,
så tar jag hela handen. Hade jag dock vetat
att klubbmännen förut våldgästat här, så skulle
jag väl nu icke kommit; dock hoppas jag att icke
göra eder omak. En gammal krigsman är van
att ligga på marken i samma kläder som han bär
om dagen, och aktar ej så noga om litet dam
fastnar på lädret. Och icke försmår han rågbrödet
för att det ej är fikon, utan är han nöjd med
hvad som råkar förefinnas. Gör er alltså intet
omak, jag önskade blott att öfverlägga i stillhet
med herr Erik och äfven hvila mig sjelf litet, ty
huru det är, så tynga ändå åren stundom att bära,
fast de smyga så tyst på en. Man skulle väl lättare
bära en hel hövålm, så stor den än synes&rdquo;.
</p>

<p>
Fru Metta neg allt djupare och djupare. Hon
kände sig helt häpen inför den mäktige herrn,
<a id="page-81" class="pagenum" title="81"></a>
ehuruväl hans sätt var enkelt och icke syntes
hofmannalikt. Icke heller hans drägt utvisade på
något vis hans rang. Ansigtsdragen utmärkte en
hög grad af bestämdhet, och den mörka hyn, ännu
yttermera brynt under fälttåg och sjömannalif,
ökade det stränga uttryck, som hvilade öfver dem.
Då herr Erik öppnade dörren, steg Fleming in
utan vidare krus och fru Metta stod helt slagen
qvar. &rdquo;Nå för gu&rdquo;, sade hon slutligen vid sig sjelf,
&rdquo;är icke detta för mycket! Är han herre i landet,
så är jag fru i mitt hus. Icke är han kung heller!&rdquo;
och modigt steg fru Metta in i rummet, derifrån
hon bjöd herr Klas att stiga in i fremmandkammarn.
De andra herrarne hade ock nu inträdt
och under tusen krus inbjödos äfven de nu af fru
Metta i det inre rummet. Öl och must framsattes
nu i de åter upptagna silfverbägarne, och snart
var samtalet i gång mellan herrarne, under det
fru Metta och Sigrid sysslade med bordet och matens
framställande.
</p>

<p>
Enevald Fincke hade till det mesta iakttagit
aktningsfull tystnad, och endast stundom bytt något
ord med en af de yngre herrarne.
</p>

<p>
Nu vände sig Fleming till honom och sade:
&rdquo;mig synes underligt att J sitten stilla på edert
gods och sen på huru de upproriske bönderne
bränna och härja. Ernen J icke, som en adelig
ung junker anstår, egna eder åt vapenyrket, för
att tjena konung och fädernesland?&rdquo;
</p>

<p>
&rdquo;Nyligen hemkommen efter flere års vistelse
utrikes, har jag ännu knappt hunnit göra mig bekant
med det mig i arf tillfallna godset, som nu
<a id="page-82" class="pagenum" title="82"></a>
blifvit så illa förhärjadt, och har sålunda ännu
icke egnat mig åt något bestämdt.&rdquo;
</p>

<p>
&rdquo;Hvilket yrke skulle väl en ung ädling välja,
om icke vapnens? Och då konung och fädernesland
hotas med farlighet, så synes mig att en och
hvar borde draga svärdet och icke sitta vid spiseln.&rdquo;
</p>

<p>
&rdquo;Mig tyckes icke vara mycken ära att slåss
mot bönder!&rdquo;
</p>

<p>
&rdquo;Att de äro bönder, är det enda som länder
dem till ursäkt, ty man kan af dem icke vänta
det förstånd att rätt inse sakerne. Svårt är visserligen
att draga svärdet emot desse förledde och
bedragne, de äro dock egne landsmän och konungens
undersåter. Derföre har jag ock velat vänta,
i hopp att vettet skulle klarna hos dem. Hvad
tänken J väl herr Erik&rdquo;, (fortfor ståthållaren nu
vänd till denne) &rdquo;det är dock en skräckelig sak,
att i flere socknar just presterna äro de, som uppreta
bönderna, är detta att lära dem vara öfverheten
underdånig? Finge man blott i böndernas
skallar begreppet om rätt och orätt; men presterna
prata för dem om kätteri, och neka dem
ljus på altaret och sallt och andra ceremonier, som
de önska sig och tro på, och prata för dem om
Upsala mötets beslut, det der kalfskinnet! och annat
prestegnäll, och röra ihop östan och vestan och
himmel och gröt, och så bli de arma dårarne till
slut som vilda hundar, att rusa på hvar och en,
blott någon säger buss.&rdquo;
</p>

<p>
&rdquo;Hans Fordeel har haft mycket på samvetet af
detta upploppet!&rdquo;
</p>

<p>
<a id="page-83" class="pagenum" title="83"></a>
&rdquo;Ja visserligen, och andra till honom. Så
svart måla de mig för bönderna, att jag tror sannerligen
de skulle tro, om någon berättade dem
att jag skulle bruka koka eller steka barn i smör
och äta opp dem; ty föga har något så vildt blifvit
opptänkt, som icke de påbörda mig. Men (här
skrattade han) här hoppa de i galen tunna! Ty
ju förskräckligare bönderna tro mig vara, dess
räddare äro de för mig, och dess lättare är att
slå dem med bäfvan och förskräckelse, så att de
en annan gång hållas stilla. Med blotta skräcken
lär det väl dock icke numera kunna aflöpa. För
att skydda fridsamma och oskyldiga menniskor,
måste dessa våldsverkare hållas i styr. Föga går
morgondagen utan att en mängd af dem hugges
ihjäl af knektarne, som ock på dem äro mycket
uppretade, så de med lust och fröjd fullgöra sådan
befallning.&rdquo;
</p>

<p>
Sigrid som just gick öfver golfvet, bärande
en hög äggtorta som hon skulle ställa på bordet,
ryste till vid Flemings ord, så att fatet skakade
i hennes hand. &rdquo;Se unga jungfru&rdquo;, sade nu herr
Klas, &rdquo;huru J skrämmens för slikt tal, och J hafven
dock nyss lidit plundring och våld af desse
ogerningsmän.&rdquo;
</p>

<p>
&rdquo;Herr Erik, detta är ju eder unga dotter, som
fru Ebba erbjudit ett hem tills vidare under sitt
beskydd. Icke tyckes hon passa i dessa blodiga
och bullersamma nejder. Nåväl herr Erik, skicka
henne till Åbo. Der kan hon ju leka med mina
döttrar!&rdquo;
</p>

<p>
Herr Erik tackade för anbudet, och sade att
<a id="page-84" class="pagenum" title="84"></a>
han redan härom ordat med sin hustru och sin
dotter, hvilken vore beredd att, i hvad hon skulle
förmå, bjuda till att vara de ärade damerna till
tjenst. &rdquo;Kära barn&rdquo;, sade han derpå åt Sigrid,
&rdquo;var då icke så försagd, att du icke vågar aflägga
din tacksägelse, för hans herradömes nådiga anbud.&rdquo;
</p>

<p>
Sigrids hjerta var helt beklämdt, och hon kände
sig skrämd och illa till mods att nödgas framträda
inför så många fremmande herrar; men isynnerhet
af bäfvan för den mörke herr Klas, hvilken
hon hört omtalas som en så förfärligt sträng man.
Ett ögonblicks besinning sade henne dock att hon
borde akta sig att icke synas pjåkig, hon gjorde
derföre våld på sig, steg fram till den mäktige
herrn och neg djupt i det hon sade några ödmjuka
ord.
</p>

<p>
I detsamma inträdde fru Metta, röd och varm
så väl af köksbrasan, som af ifver.
</p>

<p>
&rdquo;Eders herradöme, och öfrige herrar, herr
Axel, herr Anders, herrarne behagade hålla till
godo med den ringa välfägnad, som i vårt utplundrade
hus nu i hast kunnat åstadkommas. Det
är visst allt ovärdigt så höga gäster, men herrarne
täcktes ursäkta och låta välmeningen ersätta bristerna
hos hvad vi vågat framställa, så ringa det
än är.&rdquo;
</p>

<p>
&rdquo;Gud bevare eder fru Metta&rdquo;, sade Fleming
leende, &rdquo;tror J mig icke i sanning vara en värre
varg att äta, än som sjelfve hertig Carl omtalar
mig vara.&rdquo;
</p>

<p>
Häri hade han ej så orätt. Fulla upprågade
<a id="page-85" class="pagenum" title="85"></a>
fat med fläsk, fisk och fågel stodo på bordet. Höga
korgar med herrebröd stod derinvid, tornformiga
kakor och tortor funnos i ymnighet midt på bordet,
öl och must i kannor deromkring, men fru
Metta klagade och bad många gånger om ursäkt
att hon nu icke hade hvarken kryddadt vin eller
kirsedrank att bjuda, men sådant stod nu icke
att fås.
</p>

<p>
Fru Metta neg, bjöd och trugade och bråkade
och tvang sina gäster att, med eller mot sin vilja,
taga till lifs af hennes anrättningar; såsom det på
den tiden anstod en rättskaffens värdinna. Herr
Klas syntes dock ej mycket bekymra sig derom,
utan lade för sig af hvad som stod honom närmast,
och det just icke i små portioner. Helt hastigt
hade han slutat sin måltid och stigit opp från bordet,
till stort bekymmer för fru Metta, som förgäfves
använde all sin vältalighet, till att förmå
honom smaka på flere rätter och kakor, dem han
alls icke tagit någon notis om.
</p>

<p>
Om aftonen sedan gästerna begett sig till ro,
sade fru Metta, just som hon skulle undanställa en
knappt afskuren torta, &rdquo;ja, hvad skall man laga
mat, när det icke duger åt folk.&rdquo;
</p>

<p>
&rdquo;Nå mor, våra gäster voro ju så få, huru mycket
kunde de väl bärja af allt ditt öfverflöd; icke
tyckte jag det sparades på gudsgåfvorna.&rdquo;
</p>

<p>
&rdquo;Si för gu om jag kan glömma att jag icke
fick herr Klas att smaka hvarken på äggkakan,
eller fiskpasteijen, eller krösamoset; och fast jag
sjelf säger så var allt ganska godt och smakligt.&rdquo;
</p>

<h2 class="chapter" id="chapter-0-10">
<a id="page-86" class="pagenum" title="86"></a>
X.
</h2>

<p class="noindent">
Det var morgon. De fremmande skulle, efter
hastigt intagen frukost, bege sig å väg. Enevald
Fincke steg fram till ståthållaren och anhöll att
för denna gång, som frivillig, få medfölja. Sedan
önskade han ingå i konungens tjenst.
</p>

<p>
&rdquo;Godt&rdquo;, sade Fleming och tog honom i handen,
&rdquo;välkommen då. En ny kamrat, gode herrar.&rdquo;
</p>

<p>
Enevald hade fattat sitt beslut att åtfölja krigarne,
mera för att hastigt komma in i deras seder
och vanor, än för att för denna gång egentligen
deltaga i striden. Han ernade sedan taga
plats vid någon af de trupper, som voro förlaggda
i Åbo. Huruvida något annat, än ståthållarens
närvaro, bestämde honom för att vilja vistas just
i Åbo, lemna vi tills vidare derhän.
</p>

<p>
Från den näraliggande byn utmarscherade redan
i god ordning, de troppar, som der rastat öfver
natten. Under dagens lopp skulle de troligen
stöta på bönderna som, anförde af Jacob Illka, nu
lägrat sig vid Nokia. Fru Metta och hennes dotter
stodo på trappan och sågo på de förbitågande
trupperna. Fru Metta betraktade skådespelet temmeligen
tryggt, ehuru icke fullkomligt fri från bekymmer.
Sigrids kinder voro något bleka och
hennes vanligen så lugna utseende förrådde oro.
Ståthållarn och de öfriga herrarne hade redan slutit
sig till knektarne. Fullständiga rustningar buros
af få; af de fleste endast de vigtigaste vapenstycken.
Enevald Fincke följde med fotfolket. När han
tågade förbi Tannila bugade han sig djupt och sänkte
sitt svärd för damerna. Nu skulle äfven herr Erik
<a id="page-87" class="pagenum" title="87"></a>
bege sig bort, för att upphinna de öfriga, och han
slöt nu, med ett varmt famntag, hustru och dotter
i sina armar.
</p>

<p>
Fru Metta hade svårt att rätt vara lugn och
sade: &rdquo;Gud bevare eder herr Erik då <a id="corr-16"></a>J gån emot
sådana röfvare och vilda djur, som icke hafva försyn
hvarken för hög eller låg. Käre herr Erik
utsätt eder dock icke för de värsta ulfvarne. Afslå
icke heller hvad jag af eder ber: bär dock
denna lilla silkeslapp under harnesket, se, låt mig
sticka in den här. Den är vigd och signad och
hvarken pil eller svärd biter derpå, men om den
skyddar mot böndernes klubbor det vet jag icke,
så att J bör väl se eder före emot dem. Gud signe
eder, käre herre, att J må komma oskadd ur denna
svårighet.&rdquo;
</p>

<p>
Sigrid slöt sig snyftande till sin faders bröst.
&rdquo;Nå nå, barn, icke förtjenar det så der mycket
sorg, min lilla flicka. Nog har din gamle far varit
med, der det gått hetare till än det nu kommer
att göra. Gråt icke, Siri min flicka.&rdquo; Nu
kastade han sig på sin häst och vinkande med handen
ännu ett farväl, hastade han att upphinna
truppen.
</p>

<p>
I böndernas läger herrskade larm och oreda.
Man visste att Fleming nalkades med knektarne,
men hvad som borde göras, ens för att möta första
angreppet, förstod ingen.
</p>

<p>
Till hären hade slutit sig en stor mängd sådane,
som endast sökt tillfälle till plundring, och
för hvilka resningens egentliga ändamål var alldeles
likgiltigt. Desse tänkte med förskräckelse
<a id="page-88" class="pagenum" title="88"></a>
på att nödgas mäta sig med Flemings knektar.
De åter af bönderne, hvilka uppriktigt ansågo sig
strida för att afskudda ett olidligt förtryck, sågo
med bekymmer att deras anförare icke tycktes veta
hvad de borde företaga sig.
</p>

<p>
Mod och beslutsamhet målade sig i många
anleten, men öfvergick äfven hos dem småningom
till harm och missnöje. De klokare insågo att det
fordrades att ordna den osammanhängande massan,
åtminstone något, om den skulle kunna emotstå
truppernas anfall; men deras hufvudmän visade
icke den förmåga, man af dem hade väntat. Några
falkonettskott lossade emot böndernes lägerplats,
och hvaraf en kula gick in genom ena väggen och
ut genom den andra, injagade förskräckelse hos
de vid artilleri ovana bönderna. Illka, inseende
sin oförmåga att leda ett försvar, förlorade alldeles
fattningen, och innan kort var hela bondehären
stadd på återtåg och, förföljd af Flemings ryttare,
hastade hela folkmassan att fly, utan all ordning,
och nedhöggs utan motstånd. Då några hundrade
stupat och bondhären syntes ohjelpligen sprängd,
upphördes med förföljandet, och de öfverlefvande
skyndade att bege sig i tysthet hvar och en till
sitt hem, för att om möjligt undgå räffst och straff.
Allt det röfvade godset hade de under flykten och
förföljelsen nödgats kasta ifrån sig, och tillochmed
efterlemna hästar och slädor, emedan de ej kunde
fortskaffas på de smala skogsvägarne. Kopparkäril,
gångkläder, jernsaker, lågo om hvarandra på stigarne
jemte matvaror och gods af alla slag, och
mer än en gång trodde de förföljande knektarne
<a id="page-89" class="pagenum" title="89"></a>
sig på afstånd se ett börjande yrväder, då bönderne,
ur stånd att medföra de röfvade sängkläderna,
för att åtminstone kunna bärja öfvertåget,
skuru hål derpå och skakade fjädrarna ut så att
de flögo omkring i luften likt snö.
</p>

<p>
Jemte herr Erik, syntes ståthållaren följande
morgon rida omkring i nejden. &rdquo;Detta var dock
snart afgjordt&rdquo;, sade han, &rdquo;så godt hade kunnat vara
att skrämma de bestarne förr, så hade de ej hunnit
fara så illa fram. Nå, jag tänker de fått minnesbeta
nu så den skall sitta i dem länge och väl.
De sprungo omkring som kalfvar, när man tuttar
af litet krut för näsan på dem.&rdquo;
</p>

<p>
&rdquo;Måtte blott de syndarne ej ånyo retas opp
af hertigens handtlangare, så tror jag väl detta
borde betaga dem lusten; fast finnen är lika svår
att stilla när han engång kommit i rörelse, som
han är tung att först få att börja röras.&rdquo;
</p>

<p>
&rdquo;Jag stannar nu, som sagt, här tills vidare. J
åter begen eder, som aftaldt är, till Åbo, för att
der ordna hvad jag tillsagt eder. Önsken J dock
att i förbifarten besöka eder fru och dotter, så gör
ett par timmar intet till saken.&rdquo;
</p>

<p>
&rdquo;Vill eders herradöme tillåta mig att, enligt
eder ärade inbjudning, medföra min dotter för att
ställa henne under fru Ebbas beskydd, så vore
detta mig särdeles kärt.&rdquo;
</p>

<p>
&rdquo;Godt. Är hon färdig till i morgon bittida,
så mågen J vänta till dess. Hon kan då fara med
eder, och sålunda ha säker eskort af de ryttare
som följa eder, och hvilka jag nu ställt under
herr Enevald Finckes befäl.
</p>

<p>
<a id="page-90" class="pagenum" title="90"></a>
De tre fanor ryttare, som förföljt bönderne
öfver en del af Tavastskogen, hvilken sträckte sig
framåt i tolfmila ödslighet, hade återkommit och
det var några af dem, som nu under Enevalds befäl
återsändes till Åbo. Fleming hade mycket
att ordna innan han kunde lemna Tavastland, och
många bref sedan denna tid, bevittna hans verksamhet
der. Af dem är det blott en enda liten
såkallad sedel till ett bref, som angår vår berättelse,
den lyder så:
</p>

<p>
&rdquo;Jag kan eder icke förhålla, Erik Olofsson, att
min vilja är att J sägen Hans Fordeels hustru till
att hon drager till Björneborg. Hon skall icke
vara der mera, den onda djefvulen, för hennes praktiker
som hon brukar på den förrädarens Hans
Fordeels vägnar och beder henne straxt draga dädan,
om hon icke vill, så skall hon dädan. Jacob
Illka bekände i fjol i godtfolks närvaro att hon
hafver förmanat dem till uppror så väl som mannen.
</p>

<div class="sign">
<p class="sign">
<span class="firstline"><em>Klas Fleming</em>,</span><br />
Friherre till Wik o. s. v.&rdquo;
</p>

</div>

<p class="noindent">
Herr Erik jemte sitt följe anlände till Tannila,
och med ett gladt utrop sprang Sigrid emot honom
på gården; men när hon varsnade Enevald
Fincke, som just kastade sig af hästen, rodnade
hon och stannade ett ögonblick och gick sedan
med sedesamma steg fram till sin far. Äfven fru
Metta var snart ute för att välkomna sina gäster.
</p>

<p>
Herr Erik meddelade nu hustru och dotter sin
afsigt att medföra den sednare till Åbo, och ehuru
tiden var kort att hinna få henne som sig borde
i ordning, lät det dock sig göra. Det mesta af
<a id="page-91" class="pagenum" title="91"></a>
hennes kläder hade ock blifvit förstördt af plundrarne,
men skulle väl icke heller varit nog galant
för att begagnas i Flemingska huset. Herr Erik
lofvade sörja för att sådant i Åbo blefve afhjelpt.
</p>

<p>
&rdquo;Så lemnar jag dig nu åter, kära min Metta,
och med allt detta oskicket till. Huru monne du
nu här kan reda dig ens med föda åt folket?&rdquo;
</p>

<p>
&rdquo;Jag tänker vinterfisket ger nödtorftigt så
länge, och till brödfödan förslår väl stackarne på
skogsåkern.&rdquo;
</p>

<p>
&rdquo;Allt godt således, och då jag märker, att
ju här ingen nöd blir, far jag nu med lättare hjerta
från hemmet än jag kom.&rdquo;
</p>

<p>
&rdquo;Ja, ja, nog kan det väl gå, och J sen alltid
den glada sidan af allt, och knappt jag sett eder
ens på alfvare vredgas öfver något i verlden, ej
ens öfver klubbmännen, dem vår herre nu må förlåta,
då de hafva fått sådan svår vedermöda.&rdquo;
</p>

<p>
&rdquo;Tro aldrig, mor, att ej sinnet brusar opp för
mig ock ibland. Minnes du ej huru jag brukade
klappa opp den skälmen Elias, som sen rymde
ifrån oss. Det var skada nog, nu blef han visst
en galgfogel, fast det var godt gry i slyngeln med
alla hans opptåg.&rdquo;
</p>

<p>
&rdquo;Ja så var ock agan, att J skrattade och gaf
honom en smäll, och skämde bort pojken på allt
sätt.&rdquo;
</p>

<p>
&rdquo;Åh, mor, vi ha så litet lefvat tillsamman, att
du knappt känner mitt lynne. Borta, i krig och
på sjö, har min mesta tid förgått, och du har ensam
styrt och ställt på godset, och bra har du
ställt, hvad skulle jag då vredgas öfver?&rdquo;
</p>

<p>
<a id="page-92" class="pagenum" title="92"></a>
&rdquo;Ringa har det bekymrat dig, om jag ställt
väl eller illa! Om det vuxit ett korn på åkern,
eller om tegen varit svart, allt har du varit lika
nöjd, och om det ej skulle funnits en fisk i boden
eller en skinka i visthuset, det skulle allt qvitta
dig lika.&rdquo;
</p>

<p>
&rdquo;Hvad mer, mor, aldrig ha vi ju behöft svälta,
om jag varit hemma eller borta.&rdquo;
</p>

<p>
&rdquo;Herre gu, icke har du ändå tagit dig en hustru,
som låter folket svälta. Det är visst, man
kan bli helt förtretad på dig. Men se, nu sitter
jag här och pratar med dig, och borde vara derute
att ställa mat åt eder alla.&rdquo;
</p>

<p>
&rdquo;Låt vara, mor, nog står verlden ändå, om
du än ej rustar och bestyr så mycket.&rdquo;
</p>

<p>
&rdquo;Ja, ja, käraste herr Erik, så sägen J riddare,
som äro herrar och män; men hvart skulle det
bära, om vi qvinnor skulle vilja ha samma rätt.
Arbeta måste en husmor. En lat qvinna orkar
jag ej se.&rdquo;
</p>

<p>
Siris lilla hufvud var upptaget af så många
tankar på en gång, att hon knappt visste reda på
sig; men icke minst ofta framträdde för hennes
sinne en obestämd fruktan för ståthållaren, i hvars
hus hon skulle vistas. Den mörke mannen, med
de ingalunda polerade åthäfvorna och den af rustningen
på flere ställen nedrostade drägten, skrämde
henne, och det var så mycket naturligare, som
fru Metta haft för vana att ganska ofta fara ut
emot honom och hans tyranni, och Siri hörde honom
sällan nämnas, annat än såsom en hård och
grym man. Fru Metta var hela nejdens tillflykt
<a id="page-93" class="pagenum" title="93"></a>
och rådgifverska, och hvarje gång bondgummorna
tyckte sig hafva något att klaga öfver knektarne
eller ryttarne, som hos dem lågo i borgeläger,
så kommo de med sina bekymmer till fru Metta,
och bådo henne, genom herr Erik, framskaffa deras
klagomål till herr Klas. Vid sådana tillfällen
utmålades Flemings tyranni af qvinnorna i de
bjertaste färger. Fru Metta skref väl om saken,
men hennes epistlar voro vanligen svåra att läsa
och isynnerhet att förstå. Skrifkunnighet hörde
icke mycket till seden på denna tid, minst för
fruntimmer. Sedan hon hunnit öfver den vanliga
början: &rdquo;kan jag eder icke förhålla&rdquo;, så förhöll
hon dock mestadels sjelfva saken, emedan herr
Erik ej kunde förstå hvad hon ville. Men äfven
när han begrep hennes mening, eller när han på
någon dag var hemrest, så att hon rätt fick komma
fram med sina klagomål, så vann hon dermed
intet annat, än ungefär sådana svar: &rdquo;kära min
Metta, gif åt bonden några spann råg&rdquo;, eller tillochmed:
&rdquo;gif åt stackars Brita en annan ko, då
hon så der illa mist sin&rdquo;, eller dylikt. Af klagomålen
till ståthållarn blef intet, ty &rdquo;hvad skall
man besvära herr Klas för lappri, som man sjelf
kan hjelpa.&rdquo; Fru Metta, som sällan kunde förmå
sig att bli ond på sin man, vände i stället sin
vrede på ståthållarn, och brummade ofta storligen
öfver honom. &rdquo;Vore han icke så tyrannisk och envis,
så skulle hertigen längesen tagit Finland under
sin styrelse, och detta betryck och blodsutgjutelse
och allt ondt, vore då borta.&rdquo; Så hade
Sigrid småningom fattat en slags instinktlik förskräckelse
<a id="page-94" class="pagenum" title="94"></a>
för Fleming, hvilken väl icke helt hastigt
kunnat skingras, ens om hon vetat att hennes
mors funderingar slagit om betydligt till hans
fördel, sedan hon sjelf lidit af böndernes framfart,
och han dessutom hedrat hennes hus med att der
dröja en natt, och slutligen och mest, emedan han
visat Siri välvilja.
</p>

<p>
När Siri hörde af att Enevald skulle stanna
i Åbo, rodnade hon, det undrade hon sjelf i sin
själ öfver; men nog vore det bra roligt, att der
få se honom ibland, tänkte hon. Det blefve ändå
en bekant bland alla dessa fremmande menniskor,
som hon nu skulle träffa tillsamman med. Hon
fruktade stundom att ungdomen i Flemingska huset
skulle se henne öfver axeln. Till namnet kände
hon dem alla, äfven något till lynnet, genom sin
fars berättelser. Johan, den äldste, den unge, ridderlige,
ende sonen; Karin, nästan jemnårig med
henne sjelf, Hebla, några år yngre, och slutligen
den unge Peder Banér. Då tiderna började mörkna
för dennes fader, riksrådet Johan Banér, hade
han sändt Peder, sin andre son i ordningen, till
Finland. Den unge Peders mor, fru Christina
Sture, anförtrodde gerna sin son i sin goda väns,
fru Ebbas vård. Finland var, åtminstone tills vidare,
en säker vistelseort för dem, som hade något
att frukta af hertig Carl, och vägen derifrån
till Polen var öppen. Det syntes derföre föräldrarne
godt att gossen trifdes på Åbo slott, och
fru Ebba hade skrifvit till fru Christina och bedt
att i det längsta få qvarhålla honom, hvilket ock
bifölls. Fru Christina hade ändå många barn
<a id="page-95" class="pagenum" title="95"></a>
omkring sig hemma, och hennes tankar voro ofta
upptagna af bekymmer öfver hennes herres då redan
osäkra ställning till hertigen.
</p>

<h2 class="chapter" id="chapter-0-11">
XI.
</h2>

<p class="noindent">
Så väl Fleming sjelf, som isynnerhet fru Ebba,
hade med nöje fattat tillfället att göra herr Erik
Liljeholm en tjenst, genom det vänliga anbudet
att beskydda Sigrid. Klas Fleming hyste mycken
godhet för sin blygsamme vän, som följt honom i
många faror och alltid varit att lita på. Herr
Erik åter, å sin sida, beundrade och ärade Fleming
af hela sin själ, kanske så mycket mer, just
emedan dennes stolta, rastlösa sinne var så olikt
hans eget lugna inre. Sjelf af lägre adel, kunde
han aldrig göra anspråk på någon slags jemnlikhet
med sin gynnare, i denna tid, då en högre
adel ansåg sig stå nästan lika högt öfver den
lägre, som denne öfver en ofrälse. Ej heller sökte
herr Erik något tillfälle att svinga sig opp; och
hans lugna mod under striden, hans nyttiga verksamhet
deremellan, gick allt för sig på ett så tyst
och anspråkslöst sätt, att just ingen kom ihåg att
han uträttade något. Men detta bekymrade föga
herr Erik. Någon yttre utmärkelse föll honom
aldrig in att önska sig.
</p>

<p>
Tillbudet att få hemta Sigrid till Åbo, var
deremot högst välkommet. Han kunde sålunda
sjelf ofta bli i tillfälle att få se henne, och framför
allt skulle Sigrid sålunda få se verlden och
<a id="page-96" class="pagenum" title="96"></a>
lefva i den förnämsta krets, som, i något hus i
Finland, samlades. Framför allt var det säkert
att ingen, icke ens den nitiske biskopen, skulle,
då hon stode under ståthållarens omedelbara beskydd,
antasta henne för den föregifna religionsförändringen.
</p>

<p>
Sigrid hade nu en tid vistats på Åbo slott,
och hade hunnit vänja sig vid mycket, som förut
föreföll henne underligt. Det fremmande krigsfolket,
som rördes på slottet, och för hvilket hon
i början högeligen fruktade, skrämde henne ej numera.
Tillochmed polackernas underliga språk
och långa mustascher, hade hon blifvit van vid.
</p>

<p>
Fru Ebbas godhet och hennes döttrars vänlighet,
hade ock kommit Sigrid att glömma, att
hon dock i verkligheten endast var en liten hoftärna
i detta finska hof, och hon kände sig aldeles
icke besvärad med de förnäma damerna. För
Fleming sjelf bar hon dock fortfarande räddhåga,
och hade svårt att vänja sig vid tanken, att på
hans befallning så många menniskors blod flutit.
</p>

<p>
I Flemingska huset var Enevald Fincke en
gerna och ofta sedd gäst. Den elegante, älskvärde,
unge mannen, var en verklig vinning för sällskapslifvet
der, och bidrog till trefnaden, äfven i den
inskränktare husliga kretsen, der han ock egde
tillträde.
</p>

<p>
I Sigrids inre växte och blomstrade en hel
verld af nya känslor och nya fröjder. Ännu anade
hon ej att något annat väckt dem till lif, än det
nya och ovanliga i den verld, hvari hon nu lefde.
Hon förstod ej, att i hennes hjerta vaknat en känsla,
<a id="page-97" class="pagenum" title="97"></a>
mäktig att väcka hjertats lif, lika raskt som
vårsolen i norden smälter drifvan och väcker naturens
lif.
</p>

<p>
En afton, det hade redan börjat skymma, suto
vid en sybåge Karin och Hebla Fleming jemte
Sigrid, alla sysselsatta att sy. Peder Banér stod
bakom Heblas stol och manade på henne att sluta
arbeta och komma för att kasta klot. Hebla tog
en mycket förståndig min på sig och svarade:
&rdquo;arbeta först och leka sen, min käre Peder.&rdquo;
</p>

<p>
&rdquo;Se så, tack nu Siri&rdquo;, sade Karin vänligt,
&rdquo;du måste sluta nu, och vi med. Det blir redan
för mörkt att se mera. Jag tänker väl vi få mattan
färdig i tid, utan att vi arbeta ögonen förderfvade
i mörkret.&rdquo;
</p>

<p>
&rdquo;Se&rdquo;, ropade gladt Hebla, som redan stigit
opp från arbetet, &rdquo;se hur vackert det tar sig ut!
Och du Karin, som knappt ville låta mig sy med;
just som om jag alltid skulle vara ett barn! Hvad
Johan skall bli glad när han får den! Sötaste
min Karin, hvad de der rosorna, som vi i dag
sytt, ta sig bra ut mellan de grå bandknutarne,
som vi förut hade färdigtsydda.&rdquo; Hon svängde
sig nu, nästan dansande, om på tå, och klappade
ihop sina händer. &rdquo;Peder, kom då och se hur vackert
det blir. Försök du man på att göra något
så der hyggligt. Nej se, det kan du då alls inte.&rdquo;
</p>

<p>
I detsamma steg herr Klas in. Hebla sprang
emot honom, klappade och slätade hans mörka
kinder, höjde sig på tå och tittade honom i ögonen,
i det hon sade: &rdquo;Kom, kom, farkär, och säg
<a id="page-98" class="pagenum" title="98"></a>
nu att det är bara skräp med vårt arbete. Se
huru vackert det blir. Det är visst och säkert,
att Johan blir glad, när han får se huru vi tänkt
på honom och hur flitigt vi arbetat, för att göra
honom en glädje. Och när Siri syr med, så få
vi det nog färdigt till sagdan dag.&rdquo;
</p>

<p>
Herr Klas log, lyfte opp sin dotter, satte henne
som ett litet barn på sin arm och spatserade så
ett hvarf omkring rummet med henne. Derpå
ställde han ned henne vid sybågen och sade: &rdquo;ser
du inte, yrhätta, att jag hemtade fremmande med
mig.&rdquo;
</p>

<p>
Hebla vände sig hastigt om och varsnade nere
vid dörren en person, som, med en besynnerlig
blick, stod och stirrade inåt rummet. Han var ytterligt
blek och tittade underligt fram under luggen,
som låg honom i ögonen. Kläderna, af ytterst
gammaldags fason, voro svarta, och kåpan
utmärkte en magister eller annan lärd man.
</p>

<p>
&rdquo;Se här, min Ebba, hemtar jag dig en lärd
gäst&rdquo;, sade nu herr Klas. &rdquo;Det är mäster Sigfrid
Aronson Forsius. Så väl du, som flickorna, hafva
ju stundom bedt Daniel Hjort hemta honom med
sig på besök. Nu, då jag träffade honom nära
slottet i djupsinniga funderingar, bad jag sjelf honom
göra mig sällskap opp.&rdquo;
</p>

<p>
Fru Ebba helsade nu vänligt, och inbjöd mäster
Sigfrid att stiga fram och sätta sig; men häpen
öfver att så oförmodadt hafva kommit i fremmande,
förnämt sällskap, utan att alls vara beredd
derpå, stod han qvar vid dörren, bockade gång
efter annan, och såg förvirrad ut.
</p>

<p>
<a id="page-99" class="pagenum" title="99"></a>
&rdquo;Nu måste jag lemna eder på en stund&rdquo;, sade
herr Klas, &rdquo;tjenst och arbete få ej svikas. Snart
kommer jag åter. Underhållen nu emellertid vår
lärde gäst.&rdquo;
</p>

<p>
Herr Klas gick bort, och den ovanlige gästen
fortfor att stå tyst vid dörren.
</p>

<p>
Tidens sed fordrade väl just icke mycken uppmärksamhet
för en ofrälse, men mäster Sigfrid var
dock införd som gäst, och fru Ebba var dessutom
alltid vänlig mot hvar och en. Dertill var han af
henne känd som en lärd och stjernkunnig man,
och lärdomen jemkade dock, i någon mon, den
stränga rangskilnad, som iakttogs mellan frälse
och ofrälse.
</p>

<p>
Några vänliga ord och en förnyad uppmaning
att stiga fram, erhöllo intet annat svar, än åter
en bugning. Nu steg äfven Sigrid opp ifrån sybågen,
der hon hittills sutit qvar.
</p>

<p>
&rdquo;Nå gudskelof att du ej tänker sy i mörkret,
söta Siri&rdquo;, sade Hebla. &rdquo;Jag trodde i sanning att
man i Tavastland bestode sig kattögon.&rdquo; Siri hade
visserligen icke sett sy på en stund, men af pur
respekt för Riksmarsken, hade hon ej vågat stiga
opp.
</p>

<p>
&rdquo;De unga hålla på att brodera en matta åt
sin broder Johan&rdquo;, sade nu fru Ebba, för att börja
något samtal med den stumme gästen. &rdquo;Han är
nu på Qvidja, och emellertid vilja de ha den färdig.
De gladde sig nyss åt att arbetet utfaller
vackert. För en man som är van att studera stjernorna
och vår herres fagra, vexande blommor,
kan deras lilla arbete väl ej ha något intresse;
<a id="page-100" class="pagenum" title="100"></a>
men kanske behagar mäster Sigfrid ändå fägna
dem med att kasta en blick derpå.&rdquo;
</p>

<p>
Fru Ebba beräknade att hon på detta sätt
skulle få sin gäst att lemna sin plats vid dörrposten;
men tänkte dervid i sjelfva verket så litet
på beskådandet af arbetet, att hon ej ens erinrade
sig, att det vore alltför mörkt i rummet dertill.
Hebla började nu upprulla den praktfulla mattan,
i det hon sade: &rdquo;Men här är ju så mörkt, hvem
kan nu se.&rdquo;
</p>

<p>
Mäster Sigfrid bockade sig än en gång, och
steg sedan framåt. Han såg länge tyst på det
präktiga arbetet, slutligen utbrast han: &rdquo;Besynnerligt!
Syntes mig icke detta först vara idel rosor
och blader, men ju längre mina ögon bjuda
till att genomtränga skymningen, dess klarare
framstår, hvad här är afsedt och menadt.&rdquo;
</p>

<p>
&rdquo;Huru så, hvad menen J, mäster Sigfrid&rdquo;, frågade
Kathrina.
</p>

<p>
&rdquo;Ja i sanning, detta är dock sannerligen så.
Se alla dessa bilor och blodfläckar deremellan.
Och blott ett par år, så är det färdigt.&rdquo;
</p>

<p>
&rdquo;Hu, hvad är det han säger, hvad betyder
detta&rdquo;, ropade Kathrina och fällde af förskräckelse
trädet, hvarvid mattan var fästad, så att det föll
med buller i golfvet och ljudet återskallade genom
rummen. I detsamma öppnades dörren, och in
trädde en småsven, som bar ett par höga armljusstakar
med brinnande ljus uti, dem han ställde
på bordet och aflägsnade sig genast. De unga
flickorna stodo bleka af förskräckelse. Fru Ebba
nalkades och sade med lugn röst, ehuru äfven hon
<a id="page-101" class="pagenum" title="101"></a>
blifvit obehagligt störd: &rdquo;Mäster Sigfrid, edra
ögon måtte tagit skada af alltför mycket nattvak
och skådande opp till stjernorna, så att J icke
kunnen urskilja jordiska ting. Hvad är det J sägen?&rdquo;
</p>

<p>
Öfverraskad af det hastiga ombytet från skymning
till strålande ljus, hade mäster Sigfrid lagt
handen öfver ögonen, dem han slutit. Han borttog
nu handen, slog opp ögonen, såg sig omkring, och
skakade smått på hufvudet, så att hans spikraka
hårtestar föllo honom än mer i ansigtet, hvarpå
han sköt dem undan och strök sig uppåt öfver
ögonen, liksom han velat reda för sig hvad han
såg, och sade nu: &rdquo;Underlig var denna syn, se
här ser jag ju nu idel sköna rosor och blader
med kärleksknutar förenade. Måste i sanning,
som högvälborna hennes frudöme behagar säga,
mina ögon af det myckna nätternas vakande tagit
skada. Lär väl behöfva något guld, till deras
stärkande nyttja. Torde det väl för hennes frudöme
och hennes välborna jungfrudöttrar vara
godt att detsamma bruka.&rdquo;
</p>

<p>
Hebla, som nu hunnit hemta sig efter obehaget
af mäster Sigfrids ord om mattan, sade nu
leende: &rdquo;Käraste mäster Sigfrid, vi hafva lyckligtvis
ingen svaga ögon, är det emot sådant, guld
skulle vara bra?&rdquo;
</p>

<p>
&rdquo;Ja, guldfilspån eller hammarslagg, väl smått
och grannt rifvet, så att man det näppeligen känna
kan, och spildt i ögonen, styrker synen. Men
man dricker det ock emot hjertats affecter och
stor rörelse, och skall jag deraf gerna tillreda
<a id="page-102" class="pagenum" title="102"></a>
och högborna herrskapet dermed förse, till framtida
behof.&rdquo;
</p>

<p>
Hebla kunde ej motstå sin lust att skratta,
men fru Ebba sade: &rdquo;Du yrhätta, allting skrattar
du åt, du som ännu ej pröfvat verlden. Väl kunde
mången gång behöfvas ett medel mot hjerteve;
men om dertill just guld är lämpligt, vet jag ej.
Kära mina unga flickor alla, väl kommer för er,
hvar och en, den tid, då J önskaden äga en guldtinktur
emot sorgen.&rdquo; De unga hade blifvit allvarsamma,
tillochmed Heblas lilla finurliga fysionomi
hade lagt sig till ett helt högtidligt uttryck.
</p>

<p>
Nu återkom herr Klas och medförde, äfven
nu, en gäst. Denne var yngre än mäster Sigfrid,
hans drägt var ytterst fin och gjord efter nyaste
mode.
</p>

<p>
&rdquo;Se&rdquo;, sade herr Klas, &rdquo;hvad jag mötte derute
i slottsporten! Jag bad honom komma opp. Men
ni kan inte se honom riktigt&rdquo;, och dermed tog
herr Klas den lille mannen och lyfte honom, med
ett tag, på det massifva bordet, mellan ljusstakarne.
&rdquo;Nej se på Daniel bara! Sammetsärmar!
kan ni räkna silfverknapparne i tröjan, än alla
snörena sen! Sickna vida, pösiga, välska hosor och
brändt hår och långa lockar, som falla på Hollandskragen
och grannt passement kring tröjan!
Nej ser man bara!&rdquo;
</p>

<p>
Daniel Hjort, studenten, stod röd af vrede och
raseri på bordet, der Fleming obarmhertigt fasthöll
honom. Heblas lilla ansigte krusades i alla
fasoner af svårigheten att emotstå skrattlusten. Peder,
som stod vid spiseln, väntande på Hebla, skrattade
<a id="page-103" class="pagenum" title="103"></a>
helt obesväradt. Äfven på Karins läppar sväfvade
lätt ett undertryckt leende, men fru Ebba
lade vänligt sin hand på Flemings arm och sade:
&rdquo;herr Klas, du retas ju med Daniel, som om han
vore ett litet barn, han blir ju helt ledsen.&rdquo;
</p>

<p>
Fleming upphörde att qvarhålla Daniel och
räckte honom handen, men denne hoppade lätt
från bordet och sade halfhögt mellan sina sammanbitna
tänder: &rdquo;jag torde få gå nu, och icke
längre behöfvas till ett åtlöje för herrskapet.&rdquo;
</p>

<p>
&rdquo;Rätt så, Daniel&rdquo;, svarade Fleming, &rdquo;du är ju
verkligen ond, märker jag. Kanske skola vi företaga
oss att slåss ett litet envig! Men det vore
skada på, om dina granna kläder skulle rifvas.
Siså, kära Daniel, kom nu och sätt dig här och
glöm förtreten. Jag kunde ej låta bli detta, ty du
föreföll mig så grufligt rolig i den der narrståten.&rdquo;
</p>

<p>
Daniel bugade sig, och bjöd till att se artig
ut. Mångahanda hade han beredt sig på att tala
i afton, då han påklädt sig den nya drägt han
lagt sig till, och ärnade uppträda särdeles till sin
fördel, men nu passade intet deraf. Han tog snart
afsked och åtföljdes af mäster Sigfrid, som ej heller
fann sig trefligt i det fremmande och förnäma
sällskapet.
</p>

<p>
Emellertid hade Hebla smugit sig till Sigrid
och sade halfhögt: &rdquo;Siri, vill du inte nu vara snäll
och låta oss få se den vackra boken, som du
lofvade.&rdquo;
</p>

<p>
Sigrid steg opp och följde med de unga till
sin kammare, der Hebla och Peder nu satte sig
ned på ömse sidor om bordet, i förväntan på boken.
<a id="page-104" class="pagenum" title="104"></a>
Sigrid framtog den omsorgsfullt invecklade
klenoden; emellertid sade Hebla, med en alldeles
ovanligt allvarsam min: &rdquo;usch, det var en ledsam
herre, äro alla lärda så der tråkiga, så bevars för
dem. Vet du Peder, han var riktigt trollsk.&rdquo;
</p>

<p>
Sigrid lade nu på bordet en grannt med målningar
utsirad messebok, en gåfva af den gamla nunnan
i Nådendal. Der var mycket roligt att beskåda
för de båda unga; och snart hade båda, bland de
i guld och silfverglans strålande helgonen, valt
hvardera sin favorit. Men äfven detta nöje hade
man snart nog af. Peder ville nu gerna företaga
sig någon mera rörlig sysselsättning; han förtretades
öfver att ej Johan Fleming var hemma, han
skulle visst hafva kommit för att en stund fäkta
på värja, hvilket den unge gossen var obeskrifligt
road af, huru oskadliga vapen än till leken brukades.
Hebla åter hade i dag ingen lust för något
bullersamt tidsfördrif. Vid godt lynne kunde
det tillochmed stundom hända, att hon korsade
svärd med Peder, och då slöts vanligen striden
med mycket skämt och skratt. Men i dag var
hon helt högtidlig. &rdquo;Sigrid, söta Sigrid, vill du
inte berätta något för oss. Mor och Karin sitta
inne med de fremmande, de sakna dig icke. Du
berättade en gång en saga för oss, kan du icke
någon annan?&rdquo;
</p>

<p>
Att höra berättas sagor, var på denna tid ett
nöje, också för fullvuxna, icke uteslutande en barnfägnad;
eljest hade väl föga Hebla varit så fallen
för att föreslå sagolek. Den saken var också Peder
med om. Sigrid steg opp, bortlade den prydliga
<a id="page-105" class="pagenum" title="105"></a>
boken och sade: &rdquo;Nå hvarför icke. Vill ni höra
sagan om de två fångna barnen?&rdquo;
</p>

<p>
Ja, det var naturligtvis allt bra, och Sigrid
började: &rdquo;Det var en gång en kung och en drottning.
De hade tvänne barn, en gosse och en flicka.
Och gossen var fager, som en dag, och hade långa
gyllne lockar, som föllo utför axlarne, och hans
ögon lyste som stjernor, och på honom sågo alla,
och alla prisade och smekte honom, och kungen
lät göra åt honom en liten guldkrona, på det folket
skulle veta att han skulle bli kung. Men flickan
hon var just ej vacker, utan sådan som folket
mest är, och ingen brydde sig om att se på
henne, ty alla sade att sådana flickor kan man
nog få se i hvarje stuga, icke behöfde man söka
opp en prinsessa dertill, och icke frågade brodern
heller efter systern, fast han gerna lekte med henne,
för att hon var så from och tålmodig, och aldrig
motsade honom.
</p>

<p>
Men gossen hette Veli, och han var stolt öfver
sitt guldgula hår och sina fagra stjernögon, och
han märkte ej att systerns hjerta var fagrare än
guld och stjernor.
</p>

<p>
Fanns det så vid hofvet en hög herre, som
var slägt med kungen, och som sjelf ville bli kung,
när den gamle kungen skulle dö, och han beslöt
att döda de bägge barnen för att sjelf få ärfva
kungariket. Och han ställde in sig hos hofvets
giftblanderska, en stygg och ohygglig qvinna, och
lofvade gifta sig med henne, bara hon ville taga
de båda barnen af daga. Men giftblanderskan
tänkte: &rdquo;dödar jag barnen, så håller han ej ord,
<a id="page-106" class="pagenum" title="106"></a>
och gifter sig ej med mig. Nej, jag måste hålla
dem vid lif sålänge, och gömma dem för att skrämma
honom med dem.&rdquo; Och så gick hon in i kammarn,
der de båda barnen sofde i deras silkessängar,
och hoffröken, som skulle vaka öfver dem,
hade ock somnat, och hon smorde deras tinningar
med litet olja, men hon måste litet skjuta undan
kronan på Velis hufvud, ty den hade skrunnit ned
öfver ena tinningen.
</p>

<p>
Men den oljan var sådan, att båda barnen
somnade deraf i en dödlik sömn, och när deras
fröken vaknade, så trodde hon att de båda voro
döda, och så trodde kungen och drottningen och
hela hofvet med. Och alla gräto och jemrade sig
att den sköne konungasonen Veli hade dött. Och
de båda barnen sveptes och lades i silfverlikkistor.
Men om natten stal giftblanderskan bort dem, och
lade två döda tiggarbarn i kistorna i stället, och
så blefvo de begrafna i konungens graf.
</p>

<p>
Men giftblanderskan förde de båda barnen i
ett mörkt torn i skogen, dit satte hon mat och
kläder åt dem, men lemnade dem helt ensamna i
mörkret.
</p>

<p>
Och när barnen vaknade, då undrade de och
trodde att de voro döda och begrafna; ty de hade
hört allt hvad deras fader och moder hade talat,
och hvad hoffolket talat; men de hade icke kunnat
röra sig eller säga ett ord.
</p>

<p>
Och så suto de och sörjde och undrade huru
detta var. Och Veli grät och jemrade sig och
sade: &rdquo;hvad båtar mig nu mina gyllne lockar och
<a id="page-107" class="pagenum" title="107"></a>
mina fagra ögon, när jag är död och sitter här i
mörkret.&rdquo;
</p>

<p>
Men systern lade vänligt sin arm om hans
hals och sade: &rdquo;Veli, Veli, om än det är mörkt,
nog ser jag ändå i mitt hjerta huru fager du är.&rdquo;
Och så började hon sjunga en visa om en vissnad
ros, och hon sjöng så vackert, att Veli glömde
sin sorg och sade: &rdquo;aldrig visste jag att du kunde
sjunga så vackert.&rdquo;
</p>

<p>
Och systern svarade: &rdquo;du hade stora sångare
och sångerskor vid hofvet, hvad skulle du då höra
din lilla systers sång.&rdquo;
</p>

<p>
Och de trefvade omkring i rummet och märkte
att det fanns mat, och undrade att de ville äta
fast de voro döda. Och så började åter Veli att
gråta, när han tänkte på att han var död; men
systern grät icke, fast hon nog haft lust, när hon
tänkte på hur far och mor nu sörjde; men hon
ville ej bedröfva Veli.
</p>

<p>
Huru länge de så sutit här, visste de icke.
Men när systern såg Velis sorg, glömde hon att
hon sjelf var begrafven liksom han; och hon hann
ej ens finna tiden lång, ty hon var just sysselsatt
med att försöka roa Veli. Hon sjöng för honom
visor, hon berättade sagor och hon hittade tillochmed
på lekar, som de kunde leka i mörkret.
</p>

<p>
&rdquo;Syster, du är bättre än jag&rdquo;, sade Veli, &rdquo;du
är begrafven, så väl som jag, och du tänker ändå
blott på att roa mig.&rdquo;
</p>

<p>
&rdquo;Ånej Veli, jag är ful, hvad gör det mig om
jag sitter i mörkret. Också har du förlorat mycket
<a id="page-108" class="pagenum" title="108"></a>
mer än jag, dig höllo alla af, men ingen
brydde sig om mig.&rdquo;
</p>

<p>
Men de båda barnen började allt mer undra,
om de verkligen voro döda, eller hur allt detta
kunde hänga ihop; och systern sade: &rdquo;nej Veli,
jag tror dock icke vi äro döda. Visst lefva vi ju.&rdquo;
</p>

<p>
&rdquo;Ack, hvad mer om vi lefva&rdquo;, sade Veli. &rdquo;För
oss är ju dock solen död.&rdquo;
</p>

<p>
Följande dag, när Veli ännu sof, kände systern
noga omkring på alla väggar, och så fick
hon tag i en sten, som stod ut i muren, och så började
hon rycka och ruska på den; men stenen
ville ej lossna. Och så tog hon en vedklabb, som
hon visste att låg i ett hörn, och började med
den slå på stenen, och se, till slut föll den ner
och blottade en liten glugg, dit den blifvit instoppad.
Gluggen var ej större än en hand och muren
var tjock, men solen lyste klart derutanföre
och några strålar föllo äfven in genom gluggen,
rakt in i fängelset.
</p>

<p>
&rdquo;Veli, Veli, skynda, solen är icke död&rdquo;, ropade
systern åt sin bror. Och Veli sprang opp och
kom till gluggen och systern kysste honom och
sade: &rdquo;hvad du är vacker.&rdquo;
</p>

<p>
Men Veli svarade: &rdquo;syster, syster, fägringen
är bra för solskenet och den vackra dagen, men
den är dock ett lappri, den duger till intet i sorg
och mörker.&rdquo;
</p>

<p>
Och när syskonen stodo och fröjdades åt solen,
då sade Veli: &rdquo;Syster, sjung dock en gång
för mig, äfven när jag kan se dig sjunga.&rdquo; Och
<a id="page-109" class="pagenum" title="109"></a>
hon sjöng så gladt och ljufligt, att foglarna utanföre
lyssnade derefter.
</p>

<p>
Ute i skogen spatserade konungen, för att få
gråta i fred. När han satt oppe i slottet, så grät
allt hoffolket med, och det blef så tråkigt, men när
han gret i skogen, så låddes fåglarna alls icke
derom, utan sjöngo helt gladt, som om ingen kung
funnits, och det var sen också bättre. Men hur
han gick, så gick han allt längre och så hörde
han en röst som sade: Veli, Veli, solen är icke
död! Och kungen blef så underlig till sinnes och
tänkte att det var en förtrollad fogel, som ville
trösta honom, och så gick han efter ljudet, för att
få se fogeln, och kom till ett gammalt torn. Der
hörde han en röst sjunga så vackert, så vackert,
att något dylikt hade han aldrig hört. Och han
gick allt närmare och lade sitt öra vid gluggen,
derifrån ljudet kom, och de båda barnen började
åter tala vid hvarandra, och han hörde Velis röst
och kände igen den och ropade: &rdquo;Veli är det du,
lefver du?&rdquo;
</p>

<p>
&rdquo;Ja, far, och syster med; och nu hjelper du
oss visst härifrån.&rdquo;
</p>

<p>
Och kungen blef glad, och ropade hela hofvet
och alla sina soldater att komma och slå ned
tornet; och så tog han ut barnen och förde dem
till slottet, och hofskräddarne fingo så brådt om
att göra röda kläder åt allt hoffolket, så att de
sydde både natt och dag, men ändå hunno de ej
så fort, som hoffolket ville.
</p>

<p>
Och slägtingen, som ville döda prinsen och
prinsessan, måste gifta sig med giftblanderskan,
<a id="page-110" class="pagenum" title="110"></a>
för att hon inte skulle sqvallra på honom, och så
reste de sin kos, ty de tordes inte bli qvar, af
fruktan att kungen kunde få veta huru allt hade
gått till.
</p>

<p>
Och kungen blef så glad öfver att ha återfått
sina barn, så att han tillochmed glömde att
prinsessan ej var vacker, och Veli fick sitta på
en gullstol bredvid thronen. Och när Veli blef
stor, gick gamla kungen in i sin kammare och
gaf kungariket åt Veli.
</p>

<p>
Och då gick kung Veli till sin syster och sade:
&rdquo;Syster, när modet jäser för högt, och kungen tror
att intet finnes högre än han, då skall du hviska
i mitt öra: Veli, solen är icke död! Och då sorgen
trycker och verlden blir mörk och modet sviker
och vill brista, då äfven skall du hviska åt
mig: Veli, Veli, solen är icke död.&rdquo;
</p>

<p>
&rdquo;Hör du Siri&rdquo;, sade Hebla efter en liten tystnad,
&rdquo;nej min sann om jag vet hvar du tar dina
ord, när du berättar sagor. Eljest får man ej höra
många ord af dig på dagen, fast du ser så snäll
och vänlig ut, att man ändå måste hålla af dig,
men när du berättar, hvarifrån komma ordena då?&rdquo;
</p>

<p>
Sigrid log vänligt. &rdquo;Nå icke kan jag ju berätta
sagor för dig, om jag icke dertill använder
ord.&rdquo;
</p>

<p>
&rdquo;Ja, men vet du, jag tyckte om din saga. Jag
ville vara ett sådant der konungabarn, som alltid
skulle lefva för min bror.&rdquo;
</p>

<p>
&rdquo;Om också ej något konungabarn, så har ju
dock Hebla en kär bror&rdquo;, sade Sigrid.
</p>

<p>
&rdquo;Ja, och en som är rätt så vacker och rar
<a id="page-111" class="pagenum" title="111"></a>
som Veli, och som väl förtjente att bli kung. Men
se han är nu ändå helt stor och förståndig. Hvad
kan jag, som ändå är ett sådant barn, göra för
honom?&rdquo;
</p>

<p>
&rdquo;Hebla, är du nu riktigt snäll; tänker du inte
på att du har en annan bror också?&rdquo; knotade Peder.
</p>

<p>
&rdquo;Dig kanske?&rdquo;
</p>

<p>
&rdquo;Ja, just mig. Har du ej många gånger sagt
att du håller af mig, som om jag vore din bror?&rdquo;
</p>

<p>
&rdquo;Ja, när du säger att du håller af mig, lika
mycket som af din syster.&rdquo;
</p>

<p>
&rdquo;Nå, har du då icke en bror, som ej är för
gammal att leka med?&rdquo;
</p>

<p>
&rdquo;Åh jo. Men du är inte ändå Veli.&rdquo;
</p>

<p>
&rdquo;Hvarför inte?&rdquo;
</p>

<p>
&rdquo;Du är icke så vacker.&rdquo;
</p>

<p>
Peder skrattade. &rdquo;Ja, se der ha vi det. Må
jag icke ändå kan vara din bror?&rdquo;
</p>

<p>
&rdquo;Åh jo, Veli.&rdquo;
</p>

<p>
&rdquo;Syster, snälla syster, nu kallar du ju mig
din Veli.&rdquo;
</p>

<p>
&rdquo;Ja, vet du att bror, heter på finska Veli?&rdquo;
</p>

<p>
&rdquo;Nej, nå det låter ju vackert. Kom nu ihåg
att alltid kalla mig så.&rdquo;
</p>

<h2 class="chapter" id="chapter-0-12">
XI.
</h2>

<p class="noindent">
Några dagar derefter satt, en vacker morgon,
fru Ebba jemte hennes båda döttrar och Sigrid i
samma rum, der de sednast arbetade på mattan.
<a id="page-112" class="pagenum" title="112"></a>
Peder var sysselsatt med att läsa öfver en läxa.
Flickorna höllo just på att fullborda mattans blommor.
</p>

<p>
Hastigt slogs dörren opp och in trädde, med
lätta, lifliga steg, en lång och smärt yngling. Han
sköt med handen undan de rika lockarna, som af
den hastiga rörelsen kommit i oordning, gick gladt
fram till fru Ebba och sade: &rdquo;Här är jag nu ändå.
Guds fred morkär; och mina syskon.&rdquo;
</p>

<p>
Vördnadsfullt bugade sig sonen och kysste
sin moders hand. Systrarna sprungo opp med ett
utrop af öfverraskning. Hebla klappade gladt ihop
sina händer och ett silfverklingande skratt ljöd
från de fylliga läpparna, i det hon slog båda armarne
om brodrens hals. Derpå tog hon med
sina små händer på hans båda friska kinder, vände
hans ansigte emot sig, tittade honom skälmskt i
ögonen och sade: &rdquo;Se, du fågel, du kom ändå!&rdquo;
</p>

<p>
&rdquo;Käre min son&rdquo;, sade nu fru Ebba, &rdquo;välkommen
till hemmet. Var jagten ej lycklig, efter du
kommer så snart åter?&rdquo;
</p>

<p>
Johan vände nu bort sitt leende ansigte ifrån
sin syster, och ställde sig inför fru Ebba. &rdquo;Se,
morkär, icke ernade jag komma hem ännu, men
jag gick i morgons från Qvidja, för att söka spåra
opp en varg, som jag i går aftse kastade en kula
uti. Skaran bar lätt, och skidorna foro som på
glas. Det var så vackert derute. Spåren förde
mig ned på den vida Vapparn. Fjärden låg så
bländande skär, endast lätt rodnad af ett svagt
återsken från skyn, och ikring mig blänkte och
gnistrade snön likt millioner diamanter. På afstånd
<a id="page-113" class="pagenum" title="113"></a>
susade vinden svagt i de snötyngda granarnas
och furornas kronor. Det var så vackert, så
friskt, så lifvande. Jag blef allt varmare om hjertat
och, skam att säga, brydde jag mig slutligen
icke om att förfölja vargen, utan for blott fram
öfver den blänkande ytan. Jag tyckte till slut
nästan att jag var en vind der jag ilade fram.
Och huru jag for och huru mitt hjerta blef varmt,
så måste jag svänga mig fram öfver Ispois fjärden,
förbi den vackra udden, der fru Karin Månsdotter,
den tiden hon satt här på slottet med kung Erik,
ibland lär ha fått vandra i det gröna. Och jag
måste tänka på henne, der hon nu sitter i sin
enkesorg på Liuxala, och säges vara så god och
så from. Så for jag allt framåt sundet, bara för
att få komma och för far och mor gladligen visa
min kärlek och vördnad, få skämta en stund med
systrarna, och prata om verldsvigtiga saker med
dem, och sen tillbaka till Qvidja åter.&rdquo;
</p>

<p>
Ett gladt leende for öfver de friska läpparne,
då han yttrade de sista orden. Fru Ebbas blick
hvilade med djup och innerlig moderskärlek på
den älsklige ynglingen, hennes förstfödde.
</p>

<p>
&rdquo;Hvar lemnade du ditt sällskap, herr Enevald
Fincke och Olof Classon?&rdquo;, frågade Kathrina.
</p>

<p>
&rdquo;I sina sängar på Qvidja. Efter de voro softutor
och ännu ej klockan fyra i morgons voro
vakna, när jag började rusta mig till färd, så
väckte jag dem ej. Få se hvad min gamle
Johan Bertelson må säga, när jag ej återkommer.
&rdquo;Ja, ja,&rdquo; tillade han skrattande, &rdquo;jag får väl bannor,
tänker jag. Men se, mina snälla, goda systrar,
<a id="page-114" class="pagenum" title="114"></a>
hur flitigt ni arbeten för er kringsvärmande bror.
Rätt nu är ju hela mattan färdig. Och jungfru
Sigrid äfven, så mycken möda J gören eder för
mig. Den är i sanning för god att trampas af
mina fötter. Jag har hittils varit ett sådant medgångens
bortskämda barn, J hafven alla varit så
goda emot mig, men kommer en gång sorgens
dag, så skall jag luta mitt hufvud ned på dessa
af kära händer stickade blommor, och de skola
påminna mig om mina kära, och jag skall bli glad
åter, om än jag är långt skiljd från dem.&rdquo;
</p>

<p>
&rdquo;Du elake bror&rdquo;, sade Hebla ifrigt, &rdquo;tänker
du då verkligen på att resa bort från oss?&rdquo;
</p>

<p>
&rdquo;Ja&rdquo;, svarade Johan, och vände sig åter till
fru Ebba, &rdquo;jag har just härom på Qvidja öfverlagt
med mig sjelf. J veten huru vår nådige konung
skrifvit och bjudit mig till sitt hof. Jag är nitton
år, visst ville jag börja se mig om i verlden och
uträtta bättre mannadåd, än endast klubba vargar
och stundom björnar, och ville hellre vara en riddare
för adeliga damer i Konungens hof, än skämta
med bondtöserna på Qvidja. De bragder som nu
i Finland erbjuda sig, äro icke sådana, som ett
ungt svärd vill välja till invigning. Viljen J icke,
kära morkär, härom tala vid herr Klas, och höra
huruvida han nu vill låta mig fara.&rdquo;
</p>

<p>
Fru Ebba log. &rdquo;Åter vill du att jag skall
vara din taleman, hvarföre talar du icke sjelf med
din far? Icke torde han neka dig.&rdquo;
</p>

<p>
&rdquo;Icke rädes jag derföre, men det är nu en
gång så, att jag alltid kommer med mina böner
till kära morkär, fastän J mången gång afslår
<a id="page-115" class="pagenum" title="115"></a>
dem, och herr Klas sällan nekar hvad jag begär.
Kanske just emedan jag så sällan ber honom om
något.&rdquo;
</p>

<p>
&rdquo;Denna gång afslår dock icke heller jag din
begäran. Mig tyckes din önskan vara riktig. Du
är vid den ålder att du kan tjena din konung, du
behöfver se verlden, och i detta olyckliga land, der
inbördes-kriget flammar opp i hvarje vrå, om än
största lågan för ögonblicket är qväfd, der är nu
ej rätta stället för en yngling, som vill öfva sig
i ridderlige idrotter. Vi skola tala härom med
din far, dock hafva han och jag åtskilliga gånger
redan ordat oss emellan om saken. När han till
frukosten kommer in, vilja vi väcka tal härom.
Men säg mig nu, min käre son, huru det nu lefves
på Qvidja?&rdquo;
</p>

<p>
&rdquo;Äfven derom ville jag tala vid eder, morkär.
Jag fruktar att fogden far illa med folket.&rdquo;
</p>

<p>
Fru Ebba reste sig hastigt. &rdquo;Gud bevare att
så skulle förhålla sig. Ett sådant ohyggligt lefverne,
som höres från Raseborg, från Grefve Axels
underhafvande, måtte väl icke drabba någon der
jag kan något förmå. Ett sådant pinande och
skinnande lär väl heller ingen annorstädes komma
i fråga, men mycket mindre vore redan illa.&rdquo;
</p>

<p>
&rdquo;Ja, vår granne på Kapellstrand ger ingalunda
heller godt exempel. Folket der klagar mycket.
De påstå att när herrn far ut kring ägorna, så
begagnar han en liten vagn, som drages af hans
bönder, i stället för hästar, och han sjelf kör och
för piskan. Sådant kan väl Qvidja-fogden icke
våga försöka; men jag träffade nyss Ola från Nygård,
<a id="page-116" class="pagenum" title="116"></a>
som öfver ansigtet hade en lång röd strimma.
Den hade fogden slagit honom med ridspöet när
han red förbi och karlen ej bugade sig nog djupt
för honom. En annan karl, som sade sig heta
Måns från Skogstorpet, mötte jag med hustru och
barn på isen. De höllo på att vandra bort, för
att de icke kunnat erlägga den skatt fogden pålagt
torpet, emedan mannen legat hela vintern
sjuk och hustrun hade svårt att ens skaffa dem
hvad de för hvarje dag behöfde till att äta. Jag
gaf mannen hvad han behöfde för att betala för
sig, att han skulle få stanna qvar. Sådant der
törs fogden ej företa i de närmare gårdarne, men
kommer man på en mil från hufvud-gården, så
börjar sådant spörjas. J ser således, morkär, att
det är godt att jag vistas något derute, för att
taga reda på oskick.&rdquo;
</p>

<p>
&rdquo;Var uppmärksam, min käre son, se till att
allmogen ej må förtryckas, men se ock till att du
icke tror på en hvar som löper med sqvaller. Sanningen
måste alltid utletas innan man dömer.
Visserligen äro våra underhafvande födde till att
tjena oss, men att sörja för deras trefnad och
lycka, och med godhet bemöta den ringe, måtte
väl alltid vara herrarnes skyldighet, då de af Gud
erhållit den stora förmånen att vara födda i ett
högt stånd och äga makt och förmåga att skydda
den ringa.&rdquo;
</p>

<h2 class="chapter" id="chapter-0-13">
<a id="page-117" class="pagenum" title="117"></a>
XII.
</h2>

<p class="noindent">
Mäster Sigfrid Aron Forsius och Daniel Hjorth
bebodde hvar sitt rum på ömse sidor af samma
förstuga, hvarigenom de gjort hvarandras bekantskap
och äfven åtföljdes hem ifrån sitt besök i
Ståthållarens hus; men åtskiljdes i farstun, för
att hvardera ingå i sitt rum. Så snart Daniel
hann in till sig, utbröt hans länge återhållna vrede
och han brast ut i ett ohyggligt skallande skratt.
&rdquo;Daniel &mdash; ja, det var så du skulle lyckas; det
var så du alltmer skulle närma dig henne, genom
städning i skick och drägt! Men hon skrattade
ju dock ej, nej, ty hon hånlog! Och fru Ebba,
denna qvinna, så stolt och dock så vänlig emot
hvar och en! Tillgjordhet, fikande efter menniskogunst.
Försök att låta henne ana att vanbördingen
vågar älska hennes dotter och den försmädliga
nedlåtenhet med hvilken hon i dag afstyrde mannens
vidare förolämpningar, skulle snart förbytas
till ett ännu hånligare förakt, och hon skulle låta
sparka ut mig som en hund. Stolta qvinna, du
skall, du måste förödmjukas, huru det än skall ske,
hvar jag än skall finna den häfstång som skall
sänka detta stolta hus och höja mig ur stoftet.
<em>Dominus admirabilis!</em> du tål ej att den fattige
studenten bär en drägt som anstår en herre, för
att du sjelf ej har vett att kläda dig bättre än
en bonde. Ha! hvad hade jag brytt mig om hvad
den grofve besten gjort, ett åtlöje som han är
för sina gelikar, blott hon ej sett det. Hvad hade
jag brytt mig om honom! På honom hämnas mig
ju hvarje sidenklädd herre som skrattar åt hans
<a id="page-118" class="pagenum" title="118"></a>
grofhet, på honom hämnas mig ju hvarje, om än
så ringa, Stockholmare som talar sin välljudande
svenska och skrattar, när den förnäme mannen, i
de höge herrarnes bildade krets, talar sin simpla
finska brytning. Ja, detta är simpelt, det är sannt,
dock talar jag ju sjelf detta samma fula språk, som
förråder den simpla härkomsten. Herrarne vid
hofvet, de lägga alla bort denna brytning, om än
de från början haft den; men sotnäsan, han ser
hvarken till höger eller vänster och förstår ej
ens att han härigenom gör sig till en bonde. Nej
i sanning, hans förolämpande skulle ej hafva rört
mig, ty han har ingen talan i en sak, der sirlighet
och smak komma i fråga. Men hon såg det!
Att måsta tiga, att måsta tåla som en stackare!
Och detta försmädliga leende på hennes ansigte.
Ha! Jungfru Karin, du föraktar den fattige studenten,
men vänta, kanske kan ännu detta husets
stolta hufvud släpas i stoftet och Daniel Hjorth,
den ofrälse studenten, kan få makt, &mdash; makt. Har
du sett, stolts jungfru, huru stundom en ofrälse
förmår fälla i stoftet många stolta ädlingar? Men
hvarföre går jag alltid åter dit, och kryper för
deras nådiga blickar? Hvarföre gör jag mig frivilligt
till ett mål för deras stolta hån, och tål
deras öfvermod? Dock &mdash; Daniel, är du icke orättvis?
Rådde väl hon för att du blef förolämpad?
Kanske var det blott mitt uppretade sinne, som
förespeglade mig detta leende på hennes läppar.
Tanken på allt detta kan göra mig vansinnig.
Men &mdash; är icke det redan ett vansinne att höja
blicken till Katharina Fleming? Dock icke så,
<a id="page-119" class="pagenum" title="119"></a>
hvad frågar kärleken efter rang. Kunde jag kasta
en blick in i framtiden, såsom man säger att den
der lärde narren der i andra rummet skall göra,
han, som blef helt bortblandad af den stora äran
att få komma i ett högt oppsatt hus; nå, hur vågar
han väl umgås med stjernorna, de äro dock
högre oppsatta. Men jag vill försöka, kan han
lyfta en flik af framtidens täckelse för mig, så
duger bekantskapen dock till något.&rdquo;
</p>

<p>
Daniel inträdde följande morgon i mäster
Sigfrids rum, men denne satt så upptagen af sitt
arbete, att han antingen ej märkte honom eller
ock ej brydde sig om att afbryta för den ankommandes
skull. Han skref och uppläste halfhögt
för sig sjelf det han skref. &rdquo;Guld, aurum, doab
arabisk, är den renaste metall, som varder födt
af rent figeret qvicksölf, såsom ock af rödt och
icke brännande svafvel, begge delarna väl förblandadt
och tempereradt med hvarann. Det är välsmakande
och välluktande. Hafver ock synnerlig
kraft att draga till sig, ty det deras sinne och
affecter som deruppå se, lockar och vänder till
sig, att de det begära, älska och efterstå.&rdquo;
</p>

<p>
&rdquo;Guld, ja ni har rätt, mäster Sigfrid&rdquo;, utbrast
Daniel, &rdquo;ja, detta är det. Guld, mycket guld, äfven
det kan något utjemna olikheter. Mäster Sigfrid,
kan ni lära mig att göra guld?&rdquo;
</p>

<p>
&rdquo;Icke så häftig, Daniel. Den svåra konsten
är icke hastigt verk; med högsta skäl må man
härom säga: <em>ars longa, vita brevis</em>. Har jag ock
heller aldrig sjelf ännu deraf producerat; men vill
du denna konsten lära, så kan du det visserligen,
<a id="page-120" class="pagenum" title="120"></a>
med trägna studier, så långt bringa, att du, om
herren spar lif och helsa, kan dig denna <em>artem
auream</em> lära. Dock torde du med ditt lätta sinne
ej detta tålamodet äga.&rdquo;
</p>

<p>
&rdquo;Huru lång tid kunde väl åtgå dertill?&rdquo;
</p>

<p>
&rdquo;<em>Diligentia est mater studiorum.</em> Är du flitig
och enträgen och aldrig försummar planeternas
conjunction och den stund då de visa gynnsamma
tecken, kan du väl på en trettio a fyratio år dertill
hinna, kanske tillochmed på något mindre,
ehuru du nu är <em>rudis in mathematica</em>.&rdquo;
</p>

<p>
&rdquo;Tror J väl då, att det är åt maskarna i min
graf jag vill göra guld? Guld, guld, redan blotta
ordet klingar frestande för min själ. Guld eller
makt! Ja, guld är makt. Mäster Sigfrid, dålig
är eder konst om ni ej vet ett medel, att hastigare
göra guld.&rdquo;
</p>

<p>
&rdquo;Unge vän&rdquo;, sade mäster Sigfrid allvarligt,
&rdquo;jag hade i dag lätt kunnat göra guld om jag
velat.&rdquo;
</p>

<p>
&rdquo;Och ni gjorde det icke, ehuru ni kunde?
Hvarföre icke?&rdquo;
</p>

<p>
&rdquo;Ty det hade blifvit för dyrt, Daniel Hjorth!&rdquo;
</p>

<p>
&rdquo;För dyrt, kan guld blifva för dyrt. Hvad
skulle det då kostat?&rdquo;
</p>

<p>
&rdquo;Alltför dyrt för guld: mitt samvete och min
salighet&rdquo;, sade mäster Sigfrid högtidligt.
</p>

<p>
Daniel steg ett steg tillbaka och sade: &rdquo;Har
ni gjort förbund med den onde?&rdquo;
</p>

<p>
&rdquo;Ett <em>pactum cum satana</em> hade det varit om
jag gått in derpå.&rdquo;
</p>

<p>
&rdquo;Ni retar min nyfikenhet, mäster Sigfrid.&rdquo;
</p>

<p>
<a id="page-121" class="pagenum" title="121"></a>
&rdquo;Välan, Daniel, i denna dag har man bjudit
mig ganska mycket guld, blott jag velat förfärdiga
och försälja ett gift eller trollmedel att afdagataga
en menniska. Då jag vägrade, bjöd man
mig allt mer, och slutligen så mycket, att jag
fann det i Finland icke finnes mer än ett enda
lif, som kunde så högt betalas.&rdquo;
</p>

<p>
&rdquo;Ha, Flemingen!&rdquo;
</p>

<p>
&rdquo;Så anade mig.&rdquo;
</p>

<p>
&rdquo;Hvem var den som vågade utsätta sig för
edra misstankar, genom att anlita er härom?&rdquo;
</p>

<p>
&rdquo;Han var mig alldeles fremmande och djupt
förklädd, och gick som han kom, tidigt i morgonens
mörker, innan ännu någon annan eld vaknat
i huset än min studerlampa. Mina ögon spejade
varsamt efter om han hade båda fötterna lika,
men kunde ej få reda derpå under den djupa förklädnaden;
dock hördes stegen alltför jemna när
han gick bort, för att jag skulle tro den hafva
dolt en hästhof.&rdquo;
</p>

<p>
&rdquo;Och han bjöd er mycket penningar?&rdquo;
</p>

<p>
&rdquo;Mycket. Daniel Hjorth, dröj icke med dina
tankar vid sådant. Guld är godt och tilldrager
sig affection, men haf dock alltid ditt samvete
kärare!&rdquo;
</p>

<h2 class="chapter" id="chapter-0-14">
XIII.
</h2>

<p class="noindent">
Sedan Fleming hade återvändt ifrån det Tavastländska
tåget, der han hoppades hafva injagat
bönderna en sådan förskräckelse att de icke mera
<a id="page-122" class="pagenum" title="122"></a>
skulle våga en ny resning, hade han en tid vistats
hemma. Men långt ifrån att upproret skulle varit
utrotadt, reste det sig åter och tog ett ännu
större omfång. Sigismund hade öfver norra Österbotten
tillsatt en ny fogde, Abraham Melchersson.
Ankommen till sin bestämmelseort fann denne att
oron gäste på alla håll, hvarföre han beslöt att
gripa och straffa hufvudmännen för upproret, och
sålunda skrämma de öfriga till stillhet, och beröfva
uppresningen sin styrka. Jacob Illka, jemte fem
andra af anstiftarne, blefvo fängslade, halshuggna
och steglade, och några sändes fängslige till Åbo.
</p>

<p>
Detta var att gjuta olja på elden. Uppmaningar
att hämnas &rdquo;det rysliga mord som i Österbotten
skedt är&rdquo;, kringspriddes; presterna i flere
socknar uppmanade sina församlingsbor att resa
sig emot det olideliga tyranniet. Den ena socknen
sände bud till den andra, ofta med hotelser
om, att ifall de icke ville deltaga i försvaret af
böndernas rättigheter, skulle de sjelfva ihjälslås
och socknen sköflas. Från Kemi, Uleå, Limingo
och mellanliggande socknar, tågade nästan man
ur huset. Abraham Melchersson med 50 knektar
blef omringad, det manskap han medförde dödadt,
han sjelf tillfångatagen, förd till Stockholm och
der afrättad &rdquo;för det ynkliga mord och blodsutgjutelse,
hvarmed han emot de Österbottniske bönder
framfarit.&rdquo;
</p>

<p>
Nu var åter bondehären samlad större och
mera oppretad än någonsin. Mord, rof och brand
betecknade åter dess spår, och qvinnorna täflade
med männen i raseri.
</p>

<p>
<a id="page-123" class="pagenum" title="123"></a>
Ett vildt yrväder rasade öfver Tavastskogen,
den tolf mil vidsträckta. Fritt kunde stormen bryta
de seklergamla tallarne, ingen menniskoboning
fanns der att krossas af deras fall. Vargarne
ströko i skaror omkring och sökte efter de i snön
nedbäddade liken efter klubbmännerne, som under
flykten stupat för de förföljande knektarne.
Men fredliga resande gjorde sitt testamente och
beredde sig till döden, när de ensamma nödgades
färdas genom den öde skogen.
</p>

<p>
Flemings skaror hade tågat norrut, för att
qväfva det värre än förut åter utbristande upproret,
oro och bäfvan herrskade öfver hela landet, hungersnöden
grep omkring sig och dess följeslagare
sjukdom och död. Men på Tavastmon visste ingen
af nöd eller sorg, ty intet menskligt hjerta
klappade inom dess område, om ej stundom en
vilsekommen brottsling gömde sig der. Men knappt
hade ens röfvaren mod att trottsa vinternattens
köld under de höga furornas hvalf, der vinden
utförde sin vilda hvirfveldans. Underbar är en
månljus natt i furornas pelarskog, då månskenet
i långa strimmor faller in här och der mellan
stammarne. Underbart är här ock om dagen då
vandraren ser långt, långt bort, och blicken går
vilse emellan de otaliga pelarne. Nära, fjerran,
öfverallt samma resliga, raka och höga stammar,
öfverallt samma palmlika kronor. Men nu, finnes
här nu ett menniskoöga, så kan det ej se några
steg ens framför sig, allt är snöhvirfvel, yra, mörker,
så mycket en nordisk vinternatt, med sin
mjella snö, kan bli mörk.
</p>

<p>
<a id="page-124" class="pagenum" title="124"></a>
Men tyst; höres dock icke ett annat ljud, än
stormens brak i furorna? Jo, det nalkas småningom,
en uttröttad häst bjuder till att kämpa sig
fram mellan drifvorna, det går steg för steg, men
med möda. Nu går det ej mera.
</p>

<p>
&rdquo;Finnes det ingen möjlighet att komma under
tak&rdquo;, säger en qvinnoröst. &rdquo;Det går ej längre.&rdquo;
</p>

<p>
&rdquo;Hvem skulle väl här finnas att gå in hos?
På hela nejden bor ingen menniska, annan, än en
gammal trollpacka&rdquo;, svarade en karlröst.
</p>

<p>
&rdquo;Troll eller icke, lika mycket, bara man slipper
under tak. Kan du få reda på hvar hennes
koja finnes?&rdquo;
</p>

<p>
&rdquo;Ja, det beror allt på om hon sjelf vill att
vi ska hitta på den. Hon är dock österbottninge,
hon så väl som vi. Kanske hon inte vill oss så
illa. Ja, se der glittrar skenet af en klar brasa.
Det kan ej komma från någon annans stuga. Nog
lär hon vilja leda oss dit; men om vi derföre
böra fara, det är en annan sak. Kanske också
att det der lyser bara för att föra oss vilse.&rdquo;
</p>

<p>
&rdquo;Det kunde hon tryggt spara sig, ty stort
värre till, än man är här, kan det knappt bli.
Försök att få hästen att gå dit.&rdquo;
</p>

<p>
Karlen försökte; men slag, skrik, ryckningar
i tygeln, allt var lika fåfängt. Han steg slutligen
ur, för att leda hästen, den gick några steg, men
stannade, och inga medel förmådde numera att
röra den ur en fläck.
</p>

<p>
Slutligen steg fruntimret ur slädan och började
vada genom drifvorna, för att försöka hinna
till den inbjudande brasan. Vägen var ej lång,
<a id="page-125" class="pagenum" title="125"></a>
men åtminstone en timmas tid åtgick, innan hon
hann fram till kojans dörr. Marken var jemn och
utan qvistar och ruskor, men drifvorna voro ogenomträngliga
och yrvädret ryckte i hennes kläder
och förde henne än rundt omkring, än kastade
det henne ned på drifvan. Väg visste hon ej, men
emellan furustammarne är öfverallt väg.
</p>

<p>
Karlen, som slutligen lyckades få hästen i rörelse,
sedan slädan blifvit tom, kom i det samma
till kojan, ställde häst och släda på läsidan af det
lilla huset, betäckte hästen med ett täcke och såg
efter fruntimret, som häftigt ryckte opp dörren.
Han skakade dervid litet på hufvudet, förmodligen
åt hennes djerfhet, men sjelf kröp han i släden
under fällen, och somnade snart.
</p>

<p>
I kojan satt lilla mor Annika framför brasan
och runkade fram och åter på sin stol: en rund
trädskifva på tre ben. I hennes famn låg en svart
katt, som strök sig under sin matmors hand fram
och åter. Dess svarta skinn gnistrade liksom dess
ögon. &rdquo;Hi hi hi&rdquo;, fnittrade gumman, &rdquo;jo jo, si man
får fremmande, jo. Visste jag inte det när Hiisin
spann så nätt. Ligg stilla Hiisi, spänn inte klorna
så der. Jo jo&rdquo;, och gumman vacklade med hufvudet
åt ömse sidor och nickade nedåt med sin
långa näsa, som om hon velat röra i brasan med
den.
</p>

<p>
&rdquo;Kära mor, kan en vilsekommen resande få
herberge hos er&rdquo;, frågade fruntimret, som förgäfves
väntat att gumman skulle vända sig emot henne
eller på något vis ge tillkänna att hon märkt
hennes ankomst.
</p>

<p>
<a id="page-126" class="pagenum" title="126"></a>
&rdquo;Hi hi hi, herberge, nattqvarter, vill ni sofva
på ugnsrakan medan jag rör om glöden, eller vill
Hiisin ta henne på sin bädd deroppe på hyllan?
Husch, eller vill hon sofva på dunbädd, gå, plocka
i skogen, der flyger fjäder, som sotnäsan plockade
af böndernes skinn. Jag såg nog hur det såg ut,
när de flydde för knektarne. Ser hon inte hur
tjockt det flyger af dem derute, så det är helt
hvitt. Sotnäsan plockar fåglarne, innan han slagtar
dem, derför far fjädrarne af dem så der. Hi
hi hi. Är hon hungrig, vill hon ha palt; ugnen
blir just färdig. Gå bara fram efter sotnäsan, nog
finnes det blod nog att göra palt af, der han går
fram.&rdquo;
</p>

<p>
&rdquo;Hvarföre förevitar ni mig Flemings dåd, icke
rår jag för dem.&rdquo;
</p>

<p>
&rdquo;Aha, ni rår inte, nej, ni rår inte. Nej. Jaså
ni vill ha nattqvarter här?&rdquo;
</p>

<p>
Gumman tog en sticka, tände eld på den och
lyste på den nyss ankomna från hufvud till fot.
Snön hade börjat smälta, och rann nu ifrån hennes
väderhufva nedåt, utför pelsen och på golfvet.
Hennes långa växt och raka hållning syntes dock
tydligt, oaktadt drägten var våt och förderfvad.
Ett par svarta ögon blixtrade fram under mössan,
men vattnet rann henne utför ansigtet.
</p>

<p>
&rdquo;Nå, hvem är ni då? Ansigtsdragena äro från
Österbotten, pelsen med, bloddroppar sitter i mungiporna.
Men hvem är ni?&rdquo;
</p>

<p>
Hastigt for fruntimret med handen åt munnen,
och såg sedan på handen, men der syntes
intet.
</p>

<p>
<a id="page-127" class="pagenum" title="127"></a>
&rdquo;Ånej, inte ser ni sjelf den bloden. Nå hvad
ser ni på handen, Hans Fordeelskan?&rdquo;
</p>

<p>
&rdquo;Ha! &mdash; hvarför frågar ni, då ni vet. Dock,
hvad mer om en ensam qvinna i vildmarken känner
mig. Hvad vet ni af Hans Fordeel, mor?&rdquo;
</p>

<p>
&rdquo;Hans Fordeel, hi hi hi, han som täljt de
flesta klubborna. Har hon sett hur han ska sta
och dansa för Flemingen! Hå hå, har sotnäsan
fått tag i henne med, efter hon är så vilsen nu.
Ånej, han håller nog i klorna, hvem han får tag uti.&rdquo;
</p>

<p>
Den resande hade emellertid lagt af sig de
våta kläderna och satt sig på en stockända, som
stod framför ugnen. Hon strök nu undan sitt
svarta hår ur ansigtet och svarade: &rdquo;Han har befallt
mig att lemna hus och hem och bege mig
till den ort, han anvisat, men jag har ej följt den
kosan längre, än en af hans knektar följde mig.
En trogen karl har skjutsat mig hit. Äfven hitåt
finnes folk att sätta i rörelse. Man kan uträtta
något här; det är godt om de äro beredda.&rdquo;
</p>

<p>
&rdquo;Jaså, gården heter Pinonäs och hon får ändå
inte nog af att pinas der, utan måste ut kring
verlden. Jo jo, ser hon, andra ha ock sin pina,
de. Kände hon Bengt Poutu? Fanns en ståtligare
man än han? Hvem har gumman mera kär hållit?
Var han ej hennes enda systers enda barn!
Se, då var Annika ännu ung, hon var ännu vacker,
när Bengt var en liten pyring och brukade
sitta i hennes famn och smeka hennes röda kinder.
Hej, icke talar gumman om, hur sorgerna
sen kommo och gingo, och hur hon sen lärde sig
att bli klok och veta mer än andra, och flyttade
<a id="page-128" class="pagenum" title="128"></a>
i ödemarkens bo. Men Bengt förblef henne kär,
lika då hon blef gammal och vis, som då hon var
ung och fåvis. Fordeelska, kan du bryta opp Flemingens
lås, kan du ta ut honom ur Åbo slott,
kan du hjelpa honom att bli fri, eller kanske är
han redan död, kanske hacka korparne på hans
fagra ögon, kanske bygga tornkajorna bo af hans
gullgula hår. Jacob Illka heter en annan gosse,
som var Annika kär, har du sett hur luftens fåglar
göra sin måltid af honom, hu, har du sett
huru hans kropp ligger på stegel och hjul, har
du sett de andra mördade och steglade bredvid
honom, hu, jag fryser, Fordeelska, kasta ved i ugnen.
Hi hi hi, Fordeelska, vet du hvar din egen
man är, vet du så noga om inte Flemingen har
tag i honom. Vet du så säkert om inte hans händer
ha blifvit hackade af honom. Vet du så säkert
om inte Flemingen smort omkring sig med
hans blod. Hi hi, vill du kyssa sotnäsan, Fordeelska,
vill du kasta söta ögon på honom.&rdquo;
</p>

<p>
&rdquo;Ha, jag ville kyssa honom, om mina läppar
vore glödkol ur din ugn, jag ville kasta blickar
på honom, om det vore trollpilar som skulle ge
honom döden.&rdquo;
</p>

<p>
&rdquo;Hå hå, Fordeelska, är hon så katiger. Nå
nå, hertigen som nu är kung, eller vill vara kung,
han skulle väl icke tycka så illa vara heller. Hi
hi hi, Fordeelskan sku vilja kasta trollögon, jo jo.
Men tror ni inte gamla Annika kan kasta trollögon,
jo jo, hon är intet vacker, säga de, hennes
näsa är så hvass, hennes hake är så hvass. Det
var inte flott som gjorde dem så, det var nöden
<a id="page-129" class="pagenum" title="129"></a>
och barkbrödet. Men gamla Annika hon kan ändå
kasta söta ögon, hon. Kastar hon sina blickar,
så släpper Flemingen sina fångar ur handen, ty
den handen har ingen kraft att hålla dem qvar.&rdquo;
</p>

<p>
&rdquo;Qvinna, hvad mena dina mörka ord, skulle
du kunna kasta trollskott i hvem du vill?&rdquo;
</p>

<p>
&rdquo;Hi hi hi, Hiisi min docka, hvad säger du?
Kan vi skjuta trollskott monntro, fast i sjelfvaste
Svedjeklas?&rdquo;
</p>

<p>
Hon strök åter katten, så att den gnistrade
och spann.
</p>

<p>
&rdquo;Jo jo, jag tänkte vi så skulle kunna. Nå,
Hiisi, du må väl inte vilja klösas. Nå nå, inte så
brodtom. Nog kan det väl ske ändå sakta. Men
ser du, Hiisin min, så svarta än dina vackra hår
äro, icke äro de ändå hans derborta. Jo jo, ser
du, nu är du fast. Ja, spotta och fräs du! Hur
tror du att du skall kunna skaffa mig tre hårstrån
af Svedjeklases hufvud?&rdquo;
</p>

<p>
&rdquo;Tre hårstrån säger J, mor?&rdquo;
</p>

<p>
&rdquo;Åh, jag talar bara med min kisse. Bra snäll
är den, det är visst, men ibland är den just som
en smula på sned. Nog tänker jag den kunde
skaffa hårstrån, om den ville. Nå nå, bäst är vi
tänka på saken en och hvar. Fordeelskan, kan
hon skaffa mig hvad jag behöfver? Bara tre hårstrån
af sotnäsans lugg?&rdquo;
</p>

<p>
&rdquo;Tre hårstrån? Kanske. Tjenaren som bär
in hans morgondryck kunde få dem af hans sofvande
hufvud, utan att han visste. Men mor &mdash;
jag bäfvar.&rdquo;
</p>

<p>
&rdquo;Ack ja, det ömma hjertat, som icke aktade
<a id="page-130" class="pagenum" title="130"></a>
för rof att tända på kriget, hur många tusendes
lif tror hon der stryker med, och Flemingen har
ändå bara ett. Hiisi, tycker du inte det är lustigt?
Hi hi hi.&rdquo;
</p>

<p>
&rdquo;Du skall icke bruka trolldom&rdquo;, mumlade Fordeelskan
för sig sjelf.
</p>

<p>
&rdquo;Jaha, jaha, jo. Inte hemtar Fordeeln dem
länge, han. Han ligger väl snart på steglet med
de andre. Och nog lär sotnäsan tycka om hennes
egna händer, lika mycket som om karlanäfvar.
Sen han en gång huggit af dem, hemtar
hon inga strån mer. Nå nå, allt som hon vill,
Fordeelska! Vill hon ej ta sotnäsans hår, så får
han ta hennes händer. Vill hon sofva kanske?
Der är halm i knuten, vill ni lägga er der? På
sämre bädd ligger kanske Fordeeln. Kanske ligger
han på pinbänken. Då ligger ni ändå bättre,
fast ni inte ligger på Pinonäs.&rdquo;
</p>

<p>
Den fremmande kastade sig på halmen, men
att finna ro, var henne omöjligt. Bloden forsade
i hennes ådror, pulsarne klappade hårdt vid tinningarna
och hennes hufvud värkte. Hon slöt
dock sina ögon. Gumman vankade fram och åter,
kastade stundom ett vedträd i ugnen, mumlade
och småsjöng för sig sjelf, eller ramlade opp underliga
ord. Stundom framtog hon en näfve örter
och kastade i elden, än slängde hon dit allehanda
andra saker. &rdquo;Huu. Af Svedjeklases kläder den här
biten. Det är säkert, ty jag skar den sjelf, när
han rastade på Nokia. Men han märkte det ej,
der han stod och skrek på trappan och kommenderade
knektarne, och medan jag tiggde och tog
<a id="page-131" class="pagenum" title="131"></a>
i fållen af hans kappa, gick det lätt med knifven.
Här är blod af nio, som han låtit sina knektar
slå ihjäl; i ugnen med det, inlindadt i kapptrasan.
Nio menniskohjertan, som hatat honom djupt, trädda
på spett, droppa olja ner i elden. Huu. Fattas nu
bara tre hårstrån.&rdquo; Småningom lät gumman elden
slockna och samlade kolen och askan i en lerkruka.
Öfver denna började hon åter läsa; gjöt slutligen
några droppar smält bly i krukan och ställde den
sist i ugnen.
</p>

<p>
&rdquo;Gäs nu gäs, tre nätter och tre, nio nätter
och nio, tre gånger nio och nio gånger tre.&rdquo; Nu
öppnade hon dörren, och en klar och kall morgon
strålade emot henne. &rdquo;Åhå, Hiisin min. Godt är
att det är färdigt nu. Sådant rart väder, som i
natt, få vi väl ej så snart åter.&rdquo;
</p>

<p>
Den resande satte sig opp. Den inträngande
friska vinden gjorde det för henne möjligare att
andas. Hon tyckte att den luft, hon under natten
insupit, bränt som eld.
</p>

<p>
&rdquo;Hvad har ni beslutit, Fordeelska, skaffar ni
mig hårstråna? Jag behöfver bestämdt svar, för
att söka annan hjelp, om ni ej vill.&rdquo; Ännu tvekade
den tilltalade. Då tillade mor Annika: &rdquo;Nå
nå, inte är Flemingen så seg heller, att man icke
kan rå på honom ensam ock. Och vill inte ni, så
vill en ann. Icke sitta tre hårstrån så fast, att
icke man dem kan få.&rdquo;
</p>

<p>
I detsamma öppnades dörren åter, och in steg
fru Metta Liljeholm. Hon hade ett ögonblick stått
utanföre, med handen på dörrknappen. En liten
känsla af räddhåga för att gå in till trollqvinnan,
<a id="page-132" class="pagenum" title="132"></a>
grep henne, men hon öfvervann den snart. Emellertid
hade hon hört de sista orden.
</p>

<p>
&rdquo;God morgon, mor, jag ser ni har hunnit få
annat främmande också, så här tidigt&rdquo;, sade hon.
&rdquo;Jag kommer för att åter be er vara till hjelp.
Elsa sjuknade så alldeles hastigt i går aftons, så
att jag fruktar hon skall själas innan middan.
Förvisso är hon trollad. Jag har försökt både
ett och annat, men intet hjelper. Mor Annika, var
nu beskedlig och laga er redo att komma, att
icke menskan kolar af emellertid. Ni kan väl
läsa trolldomen ur henne. När vi baka nästa
gång, skall jag skicka er ett helt spett varmbröd.
Elsa är en bra menska, jag ville göra mycket för
att hjelpa henne. Derför kom jag också sjelf hit
efter er, ty karlarne hade omöjligt tid, och pigorna,
de tossorna, vågade ej. Så kom jag sjelf,
straxt ovädret slog om. Kom nu mor, ni får sen
yfvas öfver hurudan kusk ni haft.&rdquo;
</p>

<p>
&rdquo;Åh ja, åh ja, nog skall gumman komma.
Men har ni, monntro, allt hvad som behöfs. Mejram
och basilika och vigda ljus. Ja, jag kan väl
ta med mig; men är det trollskott, så behöfva vi
annat ock. Tre hårstrån, tunga hårstrån, vigtiga.
Jag kan väl tänka att det är tung trolldom, och
den viker ej så lätt. Måste ha hårstrån af det
mäktigaste hufvud i landet, om det skall hjelpa.&rdquo;
</p>

<p>
För mor Annikas minne låg, att hon kände
fru Metta såsom långt ifrån att vara Fleming tillgifven,
och hon förmodade henne ej vara särdeles
rädd för att missbruka hans hårstrån; men fru
Metta hade andra tankar.
</p>

<p>
<a id="page-133" class="pagenum" title="133"></a>
&rdquo;Vigtigaste hufvud i landet, mor, hm, hvem
kunde det väl annars vara, än riksmarsken, ståthållaren
Klas Fleming? Huru skulle jag sådant ha.&rdquo;
</p>

<p>
&rdquo;Nå nå, nå nå, hvad man ej har, kan man
få. Herr Erik Liljeholm, som Flemingen alla dar
har hos sig, så mycket må han väl göra för att
rädda en tjenares lif.&rdquo;
</p>

<p>
&rdquo;Herr Erik anser sådant för trolleri, och vill
visst ej dermed befatta sig. Dessutom lefver hon
ej så länge, att dermed kunde hinnas.&rdquo;
</p>

<p>
&rdquo;Nå nå, som fru Metta vill; men nog kunde
man hålla lifvet i henne så länge; och om hon
än skulle se ut som en död, så nog kunde man
ställa så, att lifvet ändå låge i bottnen, till dess
allt kunde fås ihop. Det fattas bara hårstråna,
allt det öfriga kunde man ju emellertid bruka.&rdquo;
</p>

<p>
Fru Metta blef underlig till mods. Den fremmande,
som satt inne i kojan, föreföll henne hemsk
och mörk, der hon med gumman vexlade besynnerliga
blickar. I sjelfva rummet rådde ännu en
lukt af stygga, brända ämnen. Gumman såg vild
och helt annorlunda ut, än fru Metta förr sett
henne.
</p>

<p>
&rdquo;Ja, men si för Gu, spinner hon icke något
ondt, och jag vill ej vara hennes verktyg&rdquo;, så var
fru Mettas hemliga tankegång. &rdquo;Vare sig huru
det vill, men jag skaffar inga hårstrån, om jag
än kunde.&rdquo; Nästan rädd för att mor Annika skulle
höra hennes tankar, sade hon nu högt: &rdquo;Jag har
tänkt på saken, mor, men jag törs visst icke be
om herr Eriks biträde i hvad han anser för trolleri.
Ni hittar visst på någon annan bot. Kom
<a id="page-134" class="pagenum" title="134"></a>
nu bara och läs öfver henne. Det hjelper visst.&rdquo;
</p>

<p>
I detsamma steg den underliga fremmande
qvinnan opp, gick hastigt till Annika och sade betydelsefullt:
&rdquo;Ni skall få höra af mig. Jag vill
ej dröja längre. Farväl!&rdquo;
</p>

<p>
Hon gick och hade snart försvunnit med sin
körsven och släde. Fru Metta blef allt underligare
till mods, men när nu mor Annika, utan
vidare prut, följde henne, så begaf hon sig å väg.
</p>

<p>
Men ur fru Mettas hufvud gick ej tanken på
att något var å färde. Under vägen gaf hon sig
i samtal med mor Annika, visade mycken håg att
lyssna till harmfulla utlåtelser emot riksmarsken,
och såg lätt huru hennes själ glödde af hat och
hämndlystnad. Derpå förde hon talet på hertigen
och sade: &rdquo;Hvad menar J mor, att hertigen ville
ge den, som kunde berätta honom att Flemingen
vore död.&rdquo; Gumman nickade och skrattade på
sitt vanliga ohyggliga sätt.
</p>

<p>
Fru Metta kunde icke skilja sina tankar från
det hon sett och hört. Hon tänkte på att skrifva
till herr Erik, men huru få fram brefvet till honom?
</p>

<h2 class="chapter" id="chapter-0-15">
XIV.
</h2>

<p class="noindent">
Fru Metta hade ej länge varit hemma, innan
hon varsnade en ryttare, som steg af vid trappan.
Med nöje hade hon i honom igenkänt Enevald
Fincke, och skyndade sig nu att välkomna honom
och få helsningar från sin man och sin dotter.
</p>

<p>
<a id="page-135" class="pagenum" title="135"></a>
Herr Erik Liljeholm mådde väl och hade,
jemte krigsfolket, marscherat opp emot Österbotten.
Jungfru Sigrid var äfven frisk och fager, och
allt stode väl till.
</p>

<p>
&rdquo;Och J, herr Enevald, är icke med på krigståget?&rdquo;
</p>

<p>
&rdquo;Nej, mig synes ringa båtnad och ringa ära,
att här vara med. Kanske dock, om kriget mot
denne upprorshopen drar ut på tiden, att äfven
jag sedan sluter mig till förstärkningar, som kunna
behöfvas; men jag tänker att herr Klas med lätthet
jagar undan en sådan fårskock. Men till
eder, fru Metta, har jag denna gången ett enskildt
ärende. Jag har härom redan talat med herr
Erik, innan han lemnade Åbo, men ville ock gerna
hafva edert bifall härutinnan. Min begäran vore
nemligen den, att J icke ville motsätta eder min
önskan att vinna eder dotter, jungfru Sigrid, till
min husfru. Hennes stilla och fromma väsende
låter mig hoppas en foglig och mild hustru. Herr
Erik Liljeholm har redan gifvit mig sitt bifall att
hos jungfrun få begära hennes ja. Äfven edert
önskade jag nu erhålla.&rdquo;
</p>

<p>
Med glädje gaf fru Metta sitt samtycke. En
så galant och hygglig ung man, af Enevald Finckes
förmögenhet och utsigter, var ingalunda ett
parti att förakta, och att hans gods dertill låg i
granskapet af Tannila, var en lycka till. &rdquo;Gud
välsigne eder, herr Enevald&rdquo;, sade fru Metta. &rdquo;Måtte
eder väl gå, och J finna en god husfru i det unga
barnet, som J hedrat med edert val.&rdquo;
</p>

<p>
&rdquo;Jag tackar eder, fru Metta, för det förlitande
<a id="page-136" class="pagenum" title="136"></a>
till mig, att J viljen anförtro mig eder dotter.
Jag vill hoppas hon sjelf icke skall lägga
hinder deremot, att döma af den huldhet, hon visat
mig, ehuru hon väl icke kunnat missförstå
mina afsigter. Jag har nu blott velat först göra
en resa till mitt gods, för att der ordna om de
blifvande byggnadsarbetena, på det jag må veta,
det jag kommer att ega ett hem att erbjuda;
och så önskade jag äfven få försäkra mig om ert
goda förord hos eder dotter, ehuru jag väl icke
snart kan få kalla henne min, då mitt hem ännu
är sådant, att jag dit icke kan införa en ung
hustru.&rdquo;
</p>

<p>
&rdquo;Tiderna äro ej heller så lugna, att det vore
någon tid för bröllopsfröjd nu, herr Enevald, och
Siri behöfver väl att stadga sig och bereda sig
till sitt blifvande kall som husmoder i edert hus.
Hon är dock ännu helt ung och oförfaren, och
J fån väl hafva tålamod med henne.&rdquo;
</p>

<p>
&rdquo;Jag hoppas att i jungfru Siri vinna en maka,
som med fromhet skall fylla en hustrus pligter.
Jag älskar henne högt, men har äfven funnit att
mitt förstånd kan gilla mitt hjertas val.&rdquo;
</p>

<p>
I fru Mettas hufvud började snart röra sig
en hel mängd tankar på utstyrsel och linkläder
och bröllopsrustningar och dylikt; men alla dessa
tankar kunde dock ej förjaga den oro, som låg i
hennes sinne, i anledning af besöket i mor Annikas
koja. Hon tänkte en stund på att åt Enevald
meddela sina bekymmer, &rdquo;men ungdom och
visdom följas ej åt, och hvem vet om ej han, på
sina resor, blifvit fritänkare och börjat förakta
<a id="page-137" class="pagenum" title="137"></a>
de hemliga kunskaperna. Sådant har man sett
förr. Men om trollerskan verkligen hade något
ondt i sinnet mot herr Klas, så vore det en samvetssak
att lemna honom ovarnad. Ty om han
än vore sträng och lade svår tunga på bönderne,
så icke kunde man derföre tåla att de skulle
trolla lifvet ur honom; och dessutom, när man
rätt tänkte på saken, kunde han just inte heller
annorlunda vara, och icke voro de bättre värda
heller.&rdquo;
</p>

<p>
Enevald märkte att fru Metta syntes så ovanligt
tankfull och föga meddelsam, att han frågade
om hon vore bekymrad öfver sin dotters framtid.
</p>

<p>
&rdquo;Nej, herr Enevald, jag hoppas att hon skall
kunna ställa sig så, att J icke skall finna skäl till
missnöje med henne, och att hon skall blifva väl
till i edert förmögna hus. Men mig bekymrar det,
att jag nödigt borde till herr Erik Liljeholm få
afsända ett ytterst angeläget bref, och icke ser
utväg att få det fram till honom. Skickar jag tillochmed
en af drängarne från godset, så slipper
han visst ej fram helskinnad. Råka bönderne honom,
så slå de ihjäl honom för att han tjenar hos
en herre, och få krigarne tag i honom, så är han ej
stort bättre fast, emedan han är en bonde. Men
får jag icke brefvet fram, så får herr Erik icke mina
varningar sig tillhanda, och dessa gälla dock
ett lif, som är för högt uppsatt att sålunda förspillas,
det gäller sjelfvaste herr Klas.&rdquo;
</p>

<p>
&rdquo;Herr Klas Fleming, riksmarsken, ståthållaren&rdquo;,
frågade Enevald förvånad.
</p>

<p>
&rdquo;Ja, tillochmed riksamiralen och riksrådet dertill,
<a id="page-138" class="pagenum" title="138"></a>
om J älsken att upprepa hans titlar; jag fruktar
att det gäller hans lif.&rdquo;
</p>

<p>
&rdquo;Men hvad kan väl möjligen fru Metta hafva
sig bekant af anslag emot hans lif?&rdquo;
</p>

<p>
&rdquo;Detta kan jag eder icke uppenbara; men
ville det åt herr Eriks omdöme anförtro.&rdquo;
</p>

<p>
Enevald funderade en stund för sig sjelf. Huru
fru Metta möjligen kunnat få reda på någon hemlig
sammansvärjning emot Klas Fleming, föreföll
honom besynnerligt, dock vågade han ej att alldeles
misstro henne. Fru Metta hade ett godt,
praktiskt förstånd, och inbillade sig icke gerna
faror, der ej sådana voro för handen. Gerna ville
han ock visa henne tjenstvillighet och sade derföre
slutligen: &rdquo;Om denna sak är af så stor vigt, så
torde väl vara bäst, att jag sjelf ger mig af att
uppsöka herr Erik.&rdquo;
</p>

<p>
&rdquo;Detta vore visserligen en stor tjenst, och
skulle jag, i betraktande af sakens vigt, ej ens
neka att antaga edert tillbud; men en färd uppåt
landet är denna tid förenad med faror.&rdquo;
</p>

<p>
&rdquo;Icke så alldeles många, der just herr Klas
med krigshären tågat fram. Jag kan ock medtaga
en stark och rask karl och ett par hakebyssor,
som jag kan få hos en bekant vid vägen.
Sålunda utrustad, har jag ingen fara.&rdquo;
</p>

<p>
&rdquo;Nåväl, herr Enevald, jag måste väl antaga
eder tjenstvillighet, ehuru såväl kanske ni, som
herr Klas, anser saken onödig att bekymra sig öfver;
men i min själ är jag så fullt öfvertygad om
dess vigt, att jag sjelf förr ginge till fots fram
till herr Erik, än jag ville lemna den outrättad.&rdquo;
</p>

<p>
<a id="page-139" class="pagenum" title="139"></a>
Fru Metta skref: &rdquo;Käre herr Erik! Kan jag
eder icke förhålla, hurusom jag förnummit, att en
gammal trollkona härstädes, Annika benämnd, är
i beråd att vilja herr riksmarsken, riksamiralen
och ståthållaren, högborne herr Klas Fleming, friherre
till Wik, m. m. genom trolleri om lifvet
komma. Och har jag sjelf i hennes koja, både
hört tal ditåt, så ock sett en underlig fremmande
qvinna och andra märken till trollkonsts bedrifvande,
stygg helvetisk brännestank, och mera dylikt.
Syntes henne dock till hennes onda afsigts
genomförande, trenne af förbemälte högt uppsatte
herres hårstrån behöfliga vara. Är derföre min
tjenstelige begäran, att J, herr Erik, ville förbemälte
herr Klas förvarna, att han sig mot all slags
signeri må tillvarataga, icke utan en bit jern på
kroppen vara, och att han sina hårstrån ingalunda
tillåter af någon vidkommas, i thy att man icke
kan veta ho, som kan förrädisk vara. Och har
unge herr Enevald Fincke, för att J mågen veta
att varna bemälte herr Klas för onda stämplingar,
åtagit sig att sjelf denna sedeln framföra. Har
jag dock honom om trolleri intet sagt, betänkandes
ungdomens oförstånd. Näst Gudi befallat, eder
trogna husfru
</p>

<div class="sign">
<p class="sign">
<span class="firstline"><em>Metta Simonsdotter Abbornät.</em></span>
</p>

</div>

<p class="noindent">
Enevald begaf sig på färd, så snart fru Metta
hunnit få sin epistel färdig, hvilket dock icke aflopp
lika flinkt, som det skulle gått att ordna en
hushållsangelägenhet. Han trodde sig följande dag
kunna upphinna lägret, men resan gick långsamt.
Nejden var som utdöd och vägarna förderfvade
<a id="page-140" class="pagenum" title="140"></a>
af den förut tågande hären. Herregårdarne voro
brända af bönderne, menniskorna skingrade, männen
från byarne voro utgångna till bondhären,
och sällan fanns i gårdarne andra, än hungrande
qvinnor och barn, som bäfvande flydde undan, när
de sågo en herre nalkas. Alla hästar voro bortförda.
Sålunda gick färden långsamt för Enevald
och krigshären hann nästan lika fort tåga undan
honom. Han upphann den derföre icke förrän vid
Ilmola der den slagit läger.
</p>

<h2 class="chapter" id="chapter-0-16">
XV.
</h2>

<p class="noindent">
Några veckor tidigare än den natt då, i Tavastskogens
öde djup, mor Annika tillagade sitt
trollmedel, satt i natten en liten qvinna på en
plats, der stegel med qvarlefvor af afrättade kroppar
stodo omkring henne. Hon nästan icke kunde
varsnas ibland stenarne, der hon satt hopkrumpen
insvept i sin gråa rock. Våldsamma rörelser skakade
hennes lilla kropp; hastigt sprang hon opp:
&rdquo;ha, hvad ropar du Jacob, tror du jag sofver. Ånej
inte sofver mor Annika, nog vet hon att du fryser.
Vänta Jacob lille, vänta, mången gång förr
har jag bäddat din säng, ha bara tålamod.&rdquo;
</p>

<p>
Och bort jagade hon som en skugga i natten,
och om morgonen stod hon framför den framtågande
bondhopen. Hon stod på ett enstaka klippstycke
vid vägen, så att hon syntes vida omkring.
Vildt fladdrade hennes grå hår för vinden. Hon
syntes öfvernaturligt liten, der hon stod, högt öfver
<a id="page-141" class="pagenum" title="141"></a>
den vida slätten, som om en stenens inbyggare, en
dverg, stigit opp derpå, för att se på de annalkande.
</p>

<p>
&rdquo;Ha, edra uslingar&rdquo;, skrek hon, krypen J fram
som sniglar, släntren J fram som om J komme
från kalas? Åh ja, kalas hade ni på Abraham,
kalas hade ni på hela hans följe; men skolen J
derför krypa som paddor. Borde ni ej ha eld i
hjertat, eld i fötterna, borde ni inte skrika ve och
förbannelse, så länge edra bäste ligga obegrafne,
ett rof för himlens fåglar. Ha, han som var den
skönaste, den ädlaste, honom ha de släpat i sin
mörka håla att dö i elände, och de, de som voro
edra hufvuden, edra hjertan, edra ögon, dem gifven
J ej ens en ärlig graf. Se denna tröja, se
huru Jacobs blod har färgat den röd, för er, för
er alla!&rdquo;
</p>

<p>
Rörelse förmärktes bland hopen, många röster
höjde sig, men ingen hördes tydligt öfver den andra.
</p>

<p>
&rdquo;Ha, fort, fort&rdquo;, och främst på vägen stod mor
Annika, tog ur handen på närmsta man en stång,
kastade deröfver den blodiga tröjan och bar den
högt såsom ett baner, der hon med underlig sväfvande
gång gick framför hopen. Hastigt följde
henne alla, ehuru mången ryste för den underliga
skepnaden, och tyckte att hon förekom mera
trollsk, än godt var.
</p>

<p>
De döda kropparna nedtogos, en graf gräfdes
under tystnad, en af de medföljande presterne
förrättade jordfästningen. Tysta stodo klubbemännen
kring grafven, men hat och hämnd glödde i
<a id="page-142" class="pagenum" title="142"></a>
allas sinnen, och när nu en röst ropade: &rdquo;nu icke
mera sorg, utan hämnd, bitter, oförsonlig hämnd&rdquo;,
då höjdes tusendes stämmor och ropade &rdquo;hämnd,
hämnd öfver Fleming, öfver herrarne, öfver våra
förtryckare! Till Åbo, till Åbo, låt oss gå att
förjaga Flemingen och hela hans anhang. Ned
med tyrannens näste, ned med Åbohus. Med tänderna
skola vi rifva ned det, att der ej blir att
stå sten på sten.&rdquo;
</p>

<p>
Och stormen växte ut öfver en stor del af
landet, och åter framgick härjning och mord och
brand i de rasande hoparnas spår.
</p>

<p>
Mot Lappfjerd tågade en skara. Här lågo ryttare
i borgeläger. De blefvo öfverfallne, bundne
och stoppade i en vak, men vattnet var för grundt,
det lyckades icke att dränka dem, men med stänger
och stafvar neddrefvos de bundne männen under
isen, och byns qvinnor slogo, i furielik vildhet,
de döende med sina ämbaren och byttor i hufvudet,
för att påskynda mordet.
</p>

<p>
Ju djupare vatten, dess starkare skakas det
af stormen, dess våldsammare vågor gå på dess
yta. Ju djupare sinne hos ett folk, dess värre
svalla dess vågor, då stormen engång drifvit dem
i rörelse. Gräsligt är minnet af klubbekrigets fasor!
</p>

<p>
I sin vrede reste sig nu Klas Fleming. Tid
var ej längre att skona. Trupper samlades och
i spetsen för dem tågade Fleming sjelf mot de
upproriske.
</p>

<p>
Här oppe vid Ilmola å träffade nu Enevald
ändteligen herr Erik Liljeholm och fick aflemna sitt
<a id="page-143" class="pagenum" title="143"></a>
bref. Herr Erik läste det, skakade på hufvudet
och sade: &rdquo;Väl torden J dock hafva haft onödigt
besvär, ty det synes mig vara på nog lösa grunder,
som hon låtit skrämma sig. Dock vill jag ej taga
på mitt samvete, att icke härom underrätta herr
Klas. Han må sedan anse varningen värd hvad han
sjelf vill. Hur slapp ni dock oskadd fram hit?&rdquo;
</p>

<p>
&rdquo;Ungefär såsom om jag skulle hafva rest i en
ödemark. Säg mig dock nu, herr Erik, huru detta
uppror nu åter brutit löst och hvad som skett.
Rykten gå så mångahanda, man berättar att Abraham
Melcherson med en krigshär tågat hit till
Österbotten, härjat, mördat och bränt, och att
detta föranledt denna nya resning.&rdquo;
</p>

<p>
&rdquo;Har Abraham haft något fel, så får han det
nu troligen med sitt lif umgälla, ty han är nu i
den omilde hertig Carls händer, och han plär icke
skona. Abraham har lyckats få mig ett bref tillhanda
och deri skrifver han att, sedan han hade
straffat de värsta anförarne och upprorsstiftarne,
hade han lyckats att efter sitt bästa förstånd med
råd och förmaningar lugna de oroliga, men vågade
dock ej resa ensam, utan tog med sig en eskort
af femtio man. När han hade förmanat bönderna
att hålla den ed och trohet de voro sin konung
skyldige och undervisade dem att de icke skulle
låta förföra sig till uppror och lifsfara för dem
sjelfve; då hade bönderne svarat: Gudskelof, att
vi nu få veta hvad som är det rätta, och lofvat
att icke vidare låta förleda sig. Och så sände
Abraham bref med lugnande ord till de norra orterna.&rdquo;
</p>

<p>
<a id="page-144" class="pagenum" title="144"></a>
&rdquo;Nå, och påföljden blef blott en ny resning&rdquo;,
frågade Enevald.
</p>

<p>
&rdquo;Ja, hertigen hade redan, det Gud må förlåta
honom, sändt nya anförare till de upproriske, och
de togo brefvet som Abraham skrifvit till bönderne
och uttolkade det för de oförståndige, som ej sjelfve
kunde läsa, och sade att der stod att Abraham
skulle komma med sexhundra man, för att förlägga
hos dem i borgeläger. Frågade dem ock
sedan om de ville tåla detta, eller med lif och
blod försvara sig emot öfvervåld. Och, rasande
öfver det svek de trodde Abraham hafva begått
emot dem, togo de brefförarne och kastade dem
i en vak på isen.&rdquo;
</p>

<p>
&rdquo;Nå än Abraham sjelf?&rdquo;
</p>

<p>
&rdquo;Han visste häraf intet, men bönderne lade sig
i försåt för honom, ihjälslogo och plundrade hans
knektar och släpade honom sjelf fången till Sverige.&rdquo;
</p>

<p>
&rdquo;Man säger att upproret nu är allmänt öfver
alla de norra orterna?&rdquo;
</p>

<p>
&rdquo;Ja, bönderne och deras ombud hafva tågat
omkring och rest opp man ur huset. De der anförarne,
som Abraham lät afstraffa och stegla,
hafva de nedtagit och begrafvit, och rysvärda
mord och deras gamla brännande och plundrande,
ha de åter vidtagit.&rdquo;
</p>

<p>
&rdquo;Hvem anför dem nu?&rdquo;
</p>

<p>
&rdquo;Hertigen har nu skickat dem till fogde en
oduglig köpman från Hernösand, han anför den
hop som ligger här emot oss. Den är ock den
största. Öfverallt ströfva mindre troppar. De
bränna alla adelsgårdar, men jag tänker de sjelfve
<a id="page-145" class="pagenum" title="145"></a>
skola få näsbränna. Herr Klas har skickat dem
bud på bud, och bjuder dem nedlägga vapnen och
lofvar förlåtelse, blott de hädanefter vilja hålla sig
stilla, men de bli allt mera förmätna och tro att
han är rädd för dem. Ja Gud sig förbarme! Ja
rädd skulle han vara!&rdquo;
</p>

<p>
En stund sednare inträdde herr Erik hos ståthållaren,
som tagit qvarter på Ilmola prestgård.
Fleming gick fram och åter med stora steg. &rdquo;God
afton, herr Erik, intet nytt? Ännu intet bud om
underkastelse från bönderna?&rdquo;
</p>

<p>
&rdquo;Intet.&rdquo;
</p>

<p>
&rdquo;Nå så må herren förbarma sig öfver de arma
nötena, ty nu kan jag det ej mera. Och dock
vore det hederligare att få vända sig emot den
förrädiske hertigen och klappa krontankarne ur
honom. Dock hvad lönar sig prat.&rdquo;
</p>

<p>
Fleming meddelade nu åt herr Erik åtskilliga
order för morgondagen, och sedan allt det vigtigaste
var aftaladt, berättade herr Erik om det
budskap, han ifrån sin fru hade erhållit.
</p>

<p>
&rdquo;För böfveln&rdquo;, sade Fleming skrattande, &rdquo;tre
käringar i en stuga, det är mer än en ärlig krigsman
kan stå emot.&rdquo;
</p>

<p>
&rdquo;Slå dock icke varningen alldeles i vädret.
Nog veten J, herr Klas, huru ofta man säger att
de österbottniske trolla lifvet af folk och fä, och
sällan är ändå så stor rök utan eld. Akta er för
allehanda okändt folk, och gerna kunnen J ju
hålla edra hårstrån inom egen mössa.&rdquo;
</p>

<p>
&rdquo;Käre herr Erik, icke ta de österbottniske så
lätt lifvet af mig, nog är jag dem för seg. Icke
<a id="page-146" class="pagenum" title="146"></a>
vore det heller nu tid på för mig att dö, ty jag
tror att jag dock kan göra min konung och herre
nytta på den plats, der han ställt mig, och visst
skall jag bjuda till att stå på hans rätt, emot hans
furstliga onåde.&rdquo;
</p>

<h2 class="chapter" id="chapter-0-17">
XVI.
</h2>

<p class="noindent">
Klar och kall uppgick vinterdagen öfver nejden.
Klubbehären stod uppställd. Israel Larson,
ehuru af hertigen lärd att anföra bönderne, egde
dertill hvarken mod eller kunskaper, och öfvergaf
saken innan ännu slaget ens var börjadt. Ingen
förstod att befalla, ingen visste lyda. Mod och
beslutsamhet skulle icke felats bönderne, men bristen
på ordning, samhållighet och tillochmed på
vapen, var så mycket större. Bågar och pilar, klubbor
och störar, utgjorde de flestes beväpning, men
alla voro ifrige att slåss, att på Fleming få hämnas
det förtryck knektarne utöfvat, hämnas sina
vänner och fränder, hvilka fallit offer för Flemingens
mordlystnad och tyranni, som det hette. Nu
stod den fruktade och hatade mannen sjelf emot
dem, och hans, om möjligt, än mer hatade knektar,
desamme som legat hos bönderne i borgeläger,
som förtryckt dem, som tagit dem brödet
ur munnen. Och huru liten var icke denna hop,
som ställde sig emot böndernes tusenden! De förnyade
uppmaningarne af Fleming, framställdes af
anförarne endast såsom bevis på hans fruktan för
deras öfverlägsna mängd.
</p>

<p>
<a id="page-147" class="pagenum" title="147"></a>
Nu lät Fleming sina ryttare upptåga längs
båda stränderna af ån, en tredje afdelning placerades
på sjelfva isen. Fleming sjelf, med några
officerare, stod på en kulle invid ån. Mörk, som
en höstnatt, var Klas Flemings blick, då han öfversåg
de till strid färdiga massorna. &rdquo;De hundarne
äro dock, på sätt och vis, oskyldige, de äro
landsmän och konungens undersåter, det är otäckt
att börja.&rdquo;
</p>

<p>
Nu steg herr Erik Liljeholm fram och frågade:
&rdquo;Vore det icke rådligt att ännu en gång
försöka med godo förmå dem nedlägga vapnen.
Åsynen af truppernas hållning och ordning, inverkar
möjligtvis på dem.&rdquo;
</p>

<p>
&rdquo;Förgäfves, de vädra blod som vargar. De
skulle nedskjuta en hvar, som skulle nalkas dem.&rdquo;
</p>

<p>
Nu framsteg Enevald Fincke, bugade sig och
sade: &rdquo;Tillåt mig att försöka. För sådant pack
skall ingen säga att en adelsman skyr.&rdquo;
</p>

<p>
&rdquo;Välan&rdquo;, svarade Fleming. &rdquo;Ännu ett försök.
Förlåtelse åt alla, utom åt anförarne och uppviglarne.&rdquo;
</p>

<p>
Enevald Fincke red fram mot bondehären, åtföljd
af några få ryttare. Han upptog sin näsduk,
fäste den på spetsen af sin värja och red
sedan närmare, ropande med hög röst: &rdquo;Ännu en
gång, den sista, bjuder herr Klas Fleming, ståthållaren,
konungens högst betrodde man, på hans
majestäts vägnar, nåd och förlåtelse åt dem af
eder, som äro vilseledde. Nedläggen vapnen, gån
till edra hem, och eder skall intet ondt vederfaras.
Endast edra anförare och dem, som uppviglat
<a id="page-148" class="pagenum" title="148"></a>
eder att strida emot eder konung, skolen J
utelemna, för att de måga straffas såsom lag bjuder;
men fortfaren J att vilja strida emot eder
konung och gören uppror och upplopp, då skolen
J straffas såsom J förtjenen, och med skott och
svärd utrotas till sista man.&rdquo;
</p>

<p>
Mycken rörelse märktes bland bönderne; det
syntes att mången velat lyssna till förslaget, men
brådskande gingo från man till man, just de,
hvilka hade mest att frukta, och desse bjödo till
att elda böndernes ifver och motstånd.
</p>

<p>
Enevald märkte rörelsen och utropade: &rdquo;Skynden
eder, gripen edra förledare, det äro de, som
äro edra verkliga fiender.&rdquo; Längre hann han icke.
Han hade väl sett att en af dem, som syntes ifrigast
uppmana bönderne till motstånd, hade lagt
an med sin bössa på honom, men med en blick
af stolt förakt på bonden, fortfor han att tala. Nu
small skottet, en kula for genom tröjan och rispade
huden vid venstra sidan. I detsamma lossades
flere skott från böndernes led, fem af Enevalds
följeslagare föllo, han sjelf med de få återstående
red tillbaka.
</p>

<p>
&rdquo;Är ni svårt sårad&rdquo;, frågade Fleming.
</p>

<p>
&rdquo;Nej, eders herradöme, dock för mycket för
att vara det af en vanbördigs kula.&rdquo;
</p>

<p>
I detsamma gafs på alla punkter tecken till
anfall. Rytteriet störtade fram. Israel Larson hade
flytt. Utan dugliga anförare kämpade den oordnade
hopen modigt, men på det mest ändamålslösa
sätt. Tyngden af kavalleriet bragte dem innan
kort att vika. Snart voro bönderne omringade,
<a id="page-149" class="pagenum" title="149"></a>
de stredo förtvifladt för sina lif. Ingen pardon
gafs, och innan dagens slut lågo fyra tusende
döda på slagfältet. I massor kastades liken i ån,
tolf och tolf hopbundos och nedstörtades lefvande,
säger en berättare af hertigens anhängare. Hvarifrån
de dertill behöfliga repen togos, säger ej berättaren.
</p>

<p>
Dagen efter slaget befallte Fleming att sammanföra
alla fångarne; de uppställdes nu inför
honom, och tydligt syntes, att de alla ansågo sin
sista dag vara för handen. Med vilda åthäfvor
och hårda ord tilltalade dem Fleming och hotade
alla med död och straff. &rdquo;Såsom trolöse, Gud-
och äreförgätne skälmar&rdquo;, utbrast han, &rdquo;hafven J
gjort uppror emot eder konung med olydnad och
tredsko. J hafven förvägrat kunglig majestäts
krigsfolk, som varit förlagde i borgeläger hos
eder, deras nödtorft, J hafven fängslat, piskat,
ihjälslagit dem J kunnat öfverkomma. J hafven
öfverfallit kunglig majestäts fredlige och trogne
undersåter, både adel och oadel, med mord och
brand, och skulle ödelagt hela landet, om icke
i tid hinder blifvit satt för eder. J hafven brukat
sådant tyranni, som ännu aldrig någon utrikes
fiende gjort, och som de grufligaste hedningar,
men icke kristet folk bruka emot dem de
få till fånga. Och ändock tänkte jag låta det
blifva dervid, såsom ock vid Nokia skedde, och
gjorde mig den mening, att oförstånd och förrädiske
intalanden hade förledt eder; och tänkte
efter Sveriges lag och rätt lagföra eder, när Gud
skulle foga hans kunglig majestät i sitt rike igen.
<a id="page-150" class="pagenum" title="150"></a>
Men J hafven fört eder lag och rätt på spjutuddar,
bågar, pil och bössa; derföre har jag varit
nödsakad att, på kunglig majestäts vägnar, bruka
samma slags lag och rätt emot eder igen! Och
dock skulle jag icke velat handla så tyranniskt
emot eder, som J haden gjort, huru god fog jag
än hade dertill; och skulle icke hafva skadat ens
en man till lifvet, blott J haden öfverlemnat dem,
som voro roten och upphofvet till detta oväsendet,
och sedan gått, stilla och fredligt, hvar och en
till sitt och gifvit eder troget under eder konung.
Men J hafven stått efter mord och blod, och derför
har det öfvergått eder sjelfve. Hvem är kung
Carl, den J omtalen? En sådan har på flere hundrade
år icke funnits. Konung Sigismundus är
vår rätte herre och konung, och honom tjene vi,
som krigsmän, och tänke icke låta slå eller mörda
oss af någon, utan slå igen och afvärja uppror
och förräderi, liksom vi ock hafve försvarat eder
mot utrikes fiender, då J fått sitta hemma i eder
varma stuga hos hustru och barn och sköta om
eder. Då hafva krigarne legat i fält emot fienden,
och för eder slitit ondt och offrat lif och
blod, eller blifvit förderfvade. Och dem, som öfver
lefvat, sedan de för eder utstått fara och vedermöda,
dem viljen J mörda och förderfva.&rdquo;
</p>

<p>
En gammal bonde tog sig nu mod till och
steg fram, bedjande ödmjukeligen, att hans nåde
icke ville utrota de fattige bönderne för den trohet,
de hade visat hans fursteliga nåde, hertig
Carl, hvilken sändt dem många bud och bref, synnerligen
med Hans Hansson och Hans Fordeel,
<a id="page-151" class="pagenum" title="151"></a>
bjudande dem, på konungens och rådets vägnar,
att gå man ur huse och strida emot hvar och en,
som dem förtryckte, och åläggande dem att sköfla
alla adelns gårdar, utom några, dem han befallt
skona.
</p>

<p>
&rdquo;Hafve än icke mellanlöparne sjelfve varit de,
som skrifvit sådana bref, hvilket troligt är, så
skolen J veta, att, om än fursten sjelf hade varit
med eder emot hans kunglig majestät, så hade
vi, för vår trohetseds och pligts skull, icke kunnat
skona ens hans egen person, så mycket mindre
eder, som i hans namn gjort uppror. Mig
borde, på hans majestäts vägnar, att bruka rätt
emot eder och låta utöda eder, med hus och grund.
Bättre vore att straffa sådana missdådare, än lemna
dem fria att skada och förderfva oskyldiga menniskor.
Och dock har jag medlidande med eder,
för eder egen fåvishets skull, för eder egen uselhets
skull. Det var ni, som skulle intaga Åbohus,
taga mig till fånga, och hvad ni allt skulle uträtta,
det var ni, som med tänderna skulle rifva
ned Åbohus! Stackare, som J ären. Kunnen J
ens så mycket, som rifva ned den der spiseln med
tänderna? Försöken sjelfve hur godt det är, så
fån J se hurudana skräflare och stackare J ären.&rdquo;
</p>

<p>
Ett drag i tidens lynne var en viss naiv, handgriplig
humor ofta midt under de allvarligaste
och bekymmerfullaste tilldragelser. Hos hertig
Carl framstår den ofta bjert, stundom grofkornig.
Hos Arvid Eriksson Stålarm, som den mest trefliga
fryntlighet; bönderna visa en ansatts dertill
under sjelfva klubbekrigets vilda scener, då de,
<a id="page-152" class="pagenum" title="152"></a>
till exempel, ställa de slagtade kreaturens hufvuden
att grina i fönstren, och tillochmed hos den
allvarlige och oböjlige Fleming framsticker ofta
detta samma drag.
</p>

<p>
Äfven nu, sedan han med strängaste allvar
hållit sin straffpredikan, grep honom denna håg
för det lustiga oemotståndligt, vid tanken på huru
bönderne skulle med tänderna rifva ned muren.
När nu ingen rörde på sig för att göra början
dermed, skrek han häftigt: &rdquo;fort deran, eller det
eder bödeln annamma. Ner med spiseln, edra
okynnesfän, så fån J försöka hur lätt det går. Nils
Jönsson, skynda dig, du hade mun att skälla med,
då du skulle till Åbo och slå ihjäl mig, visa nu
ock att du kan bita, som du kan skälla. Olof Persson,
du var lika stor i mun du. Hej, bit raskare.
Så der ja. Nå sen J nu, edra gläfsare, huru
långt J kommen med edra tänder.&rdquo;
</p>

<p>
Bönderne refvo och sleto med tänderna i stenarna
i stor ångest och bäfvan. De beto högre
opp, de beto lägre ner, de grinade och sleto af
hjertans grund, så svetten perlade i pannan, och
Fleming ropade och manade på, under hotelser
och hån. Slutligen brast han ut i ett så häftigt
skratt, att alla vapenstyckena skramlade mot hvarandra
och ropade: &rdquo;Nå, nu sen J, huru mycket J
kunnen uträtta ens mot denna lilla skorsten, lär
er härnäst att hålla inne med edert fåvisa skrål.
Tag eder nu till vara, och må denna skrämseln
vara eder en varning, och må de fallnes öde lära
eder, att man icke ostraffadt gör uppror emot sin
konung. Om J nu heligt och ärligt lofven att,
<a id="page-153" class="pagenum" title="153"></a>
som hans konglig majestäts trogne och lydige undersåter,
lefva i stillhet hvar på sin ort och edra
skyldigheter uppfylla, så skall jag, ännu denna
gång, låta nåd gå för rätt och låta eder, som öfverlefva,
utan vidare näpst få gå hädan.&rdquo;
</p>

<p>
Med uppräckta händer ropade bönderne: &rdquo;det
lofva vi alla ärligen!&rdquo;
</p>

<p>
&rdquo;Gån hem, låten detta blifva eder en allvarlig
lexa. Men minnens, och sägen edra socknemän
detsamma: att der någon understår sig att hädanefter
höja hand eller fot emot laga ordning och
rätt, han skall icke skonas, utan öfver honom skall
svärdet tungt falla, och att jag, Klas Fleming, har
sagt det. Dragen nu hädan.&rdquo;
</p>

<p>
Att bönderne ej läto säga sig de orden två
gånger, torde ej behöfva nämnas. Men i ett afsides
pörte funnos ännu någre män, bevakade af krigsmän,
hvilka der väntade sin dom, och nu först, på
Flemings befallning, till honom framfördes. Desse
voro prester från de kringliggande socknarne, hvilka,
långt ifrån att intala sina socknebor lugn och fridsamhet,
just hade manat dem till uppror. Af fruktan
att Sigismund skulle gynna katholska läran,
hade de slutit sig till hertig Carls parti, och voro
ofta de ifrigaste förkämpar för läran att &rdquo;orätt
med våld vräka&rdquo;, som uttrycket föll sig.
</p>

<p>
Fleming hade låtit hemta dem, hvilka ej redan
voro tillstädes vid bondhären. Främst i spetsen
inträdde nu herr Simon Johannes Slurk, med
stolta steg och ställde sig inför Fleming, med ett
utmanande utseende, i det han sade: &rdquo;Herr Klas,
är eder icke nog att söla edra händer uti tusendes
<a id="page-154" class="pagenum" title="154"></a>
blod, viljen J ännu förgripa eder på herrans tjenare?&rdquo;
</p>

<p>
&rdquo;Djefvulens tjenare ären J, och icke herrans&rdquo;,
ropade Fleming med vredgad röst, &rdquo;och vakter och
ser eder före, att det icke må gå eder, som med
presten i Rautalampi, den jag nu håller fången,
och om än bönderne hafva sluppit fria, så är dock
eder dom ännu icke fälld; de voro fåren, J de
falske herdarne. Att jag släppt dem, har jag gjort
af christeligt medlidande och för att skona oskyldigt
blod, ehuru både mig och krigsfolket alltför
mycken anledning är gifven, att icke längre hafva
fördrag. Längesedan hade jag kunnat låta nedlägga
dem allesamman, men bland dem funnos
oskyldige, som blifvit förledde, och jag har haft
betänkande vid att deras blod skulle gjutits med
de skyldiges, och jag har blott velat straffa de
förrädare, som dem förledt. Såsom röfvare och
själamördare hafven J förfört eder hjord, att de
nu äro slagne och nederlagde. Eder hade tillkommit
att lära folket lefva som kristne män, och
J hafven lärt dem att blifva förrädare mot sin
konung och ed.&rdquo;
</p>

<p>
Men Johannes svarade: &rdquo;Är icke bonden
en menniska, skall icke äfven han äga rätt att
befria sig från öfvervåld och tyranni. Herr Klas,
också J skolen engång komma att stå inför Guds
dom, huru viljen J då svara för allt det myckna
blod och elände, som J öfver detta land dragit.
Då hjelper eder icke edra många höga embeten.&rdquo;
</p>

<p>
&rdquo;Svaren blott J, herr Johannes Slurk, för edert
samvete, med Gud vill jag hoppas att kunna svara
<a id="page-155" class="pagenum" title="155"></a>
för mitt, och tror stadeligen att de mångas blod,
det jag nödtvungen gjutit för min konung och min
trohet, icke skall falla på mitt hufvud, utan på
dens, som allt detta elände vållat, och på dem,
som varit uppviglare och förfört den okunnige
allmogen. Och just J, herr Johannes, som här
pöser inför mig, liksom om det vore prestens kofta,
och icke hans hjerta, som gjorde honom helig, J
hafven varit en af de värsta.&rdquo;
</p>

<p>
Äfven med presterne blef slutet af förmaningen
detsamma, som med bönderne. Mot högtidligen
afgifvet löfte om att hädanefter förhålla sig
troget och stilla, fingo de alla sin frihet att återvända
hem, endast herr Johannes Slurk straffades
med att få hos sig en mängd knektar förlagde,
emedan han ej ens nu visade någon håg att foga
sig.
</p>

<h2 class="chapter" id="chapter-0-18">
XVII.
</h2>

<p class="noindent">
Det led mot våren. Klas Fleming hade återkommit
till Åbo, sedan nu äfven de många spridda
uppresningarna i olika trakter af landet efterhand
blifvit dämpade och strängt bestraffade. Hertig
Carl och hans anhängare utöste nu öfver Fleming
all deras vredes bitterhet. Köttmånglaren, blodhunden,
voro de vanliga benämningar, hvarmed
han omtalades, och hvarje i striden fallen bonde
omtalades, som ett nytt bevis på hans blodgirighet
och tyranni.
</p>

<p>
I ett bref från denna tid säger Fleming huru,
<a id="page-156" class="pagenum" title="156"></a>
oaktadt böndernes löfte att förhålla sig stilla, de
dock, eggade af prester och andra hertigens ombud,
åter rest sig, huru de vildt härjat och huru
de sedan i striden mot krigsmännen kommit till
korta, och beklagar bittert, att sålunda många hundrade
menniskor blifvit ihjälslagna, hvilka, om de
icke blifvit förledde, skulle hafva i lugn sutit i sina
hem. En af hertigens män yttrar härvid med
salfvelse: &rdquo;se huru många herr Klas sjelf säger
sig hafva slagit ihjäl!&rdquo;
</p>

<p>
Som vanligt hållande alla styrelsens trådar i
sin hand tillbringade Fleming nu en kort tid i
Åbo under arbete åt många håll. Otaliga bref,
som ännu finnas qvar, bevittna hans rastlösa nit
och verksamhet, och deraf ganska många uppsatta
och skrifna af hans egen hand. Huru många
herrar kunde på denna tid göra detsamma, och
dock talar man sällan om Klas Fleming, utan att
orda om hans brist på bildning. Utgifvaren af
en stor samling svenska urkunder, säger: &rdquo;Man
nekar ej att Klas Fleming var mycket obildad,
men ej i jemförelse med sina embetsbröder. Stilen
är vida bättre än mången af rådsherrarnes i hans
tid.&rdquo;
</p>

<p>
Efter slutadt dagsarbete inträdde han en afton
till fru Ebba, för att en stund i förtroligt
samspråk glömma dagens ledsamheter. Fru Ebba
omnämnde nu, att hennes döttrar jemte Sigrid slutat
sitt arbete med mattan, och omtalade dervid
de ord, som mäster Sigfrid tidigare hade fällt
om den och hvilka förekommit alla fruntimren
så olycksbådande.
</p>

<p>
<a id="page-157" class="pagenum" title="157"></a>
&rdquo;Ja&rdquo;, sade Fleming, &rdquo;detta påminner mig om,
att äfven jag blifvit hotad med trollskott. Kära
min Ebba, håll du väl vård om att ingen får lugga
mig, ty derpå beror alltihop. Emellertid måste
jag nu, till en början, ta bort min lugg ifrån din
vård, ty utan den kan jag väl ändå svårligen
resa, och jag måste i morgon företaga en färd
österut, i angelägenheter i konungens och landets
tjenst. Unge herr Enevald Fincke torde jag medtaga.
Han har redan engång visat sig villig att
för min skull göra sig möda, om än den saken
var ett lappri. Han är dock en konungens man.
Krångliga tider att lefva uti för mången. Vår konung
och herre hotar, som rätt och tillbörligt är,
med strängt straff en och hvar, som sällar sig till
förrädarne och är upprorisk, och hertigen vrider
och vränger och hotar äfven med strängaste straff
alla förrädare. Men i hans mun betyder en förrädare
den, som är sin laglige konung huld och
trogen. Menniskorna synas ej veta, hvartut de
skola luta sina hufvuden; luta de det åt höger, så
göra de mot tro och ära och hotas med straff af
hans konglig majestät, luta de det åt venster, så
sker dem samma hotelse af hertigen. Men mig
synes, att hufvudet dock må veta hvad samvetet
säger, och detta kan väl ej föra mer än ett tal.&rdquo;
</p>

<p>
&rdquo;Blir resan långvarig för dig, min herre och
man?&rdquo;
</p>

<p>
&rdquo;Troligen icke, jag måste skynda hit åter.
Flottans utrustning börjar brådska, att den må
vara i skick att begagnas i hans kunglig majestäts
tjenst. Det blir snart vår.&rdquo;
</p>

<p>
<a id="page-158" class="pagenum" title="158"></a>
&rdquo;Måste du nödvändigt göra denna resa? Jag
vet ej hvarföre den skrämmer mig. Du har så
mången gång varit ute för farlighet, jag rädes du
slutligen ej kommer med lifvet från dina färder.&rdquo;
</p>

<p>
&rdquo;Nå, i sanning, jag tror att min Ebba vill
stänga mig i kakelugnsvrån.&rdquo;
</p>

<p>
&rdquo;Och mången gång har du gått ut i farlighet;
och en gång kan väl faran drabba!&rdquo;
</p>

<p>
&rdquo;Vore det än så, så går jag äfven denna gång
i konungens ärender. Men nu är ju allt fredligt
och ingen fara för handen. Dock skulle det än så
vara, så skulle jag alltid med öppet sinne gå den
emot, ty lifvet har aldrig varit mig så kärt, som
själens salighet och äran. Men&rdquo;, tillade han
leende, &rdquo;hvartill sådana allvarliga ord, som äro
alldeles för mycket nu. Det är ju blott på en
kort resa jag far.&rdquo;
</p>

<p>
Följande morgon afreste Klas Fleming; fru
Ebba stod länge och såg efter honom och sade
slutligen: &rdquo;Ebba Stenbock, Klas Flemings maka,
är hon ett barn, som gråter när sköterskan går i
nästa rum.&rdquo;
</p>

<h2 class="chapter" id="chapter-0-19">
XVIII.
</h2>

<p class="noindent">
Doft gick ett rykte ut öfver landet. Klas Fleming
är död, hviskades det först tyst, hemligt,
från mun till mun, liksom om ingen velat uttala
ordet, af fruktan att den väldige ännu skulle uppstå
och straffa den, som om honom talat osanning.
Snart blef ryktet högljuddare och tusende
<a id="page-159" class="pagenum" title="159"></a>
tungor omtalade nu nyheten. Hertig Carls anhängare
jublade, och hertigen sjelf skref: &rdquo;Vi förnimme
att Gud hafver den blodhunden Klas Flemings
grofva missgerningar straffat och honom genom
en hastig afgång uti sin grymhet falla låtit.&rdquo;
</p>

<p>
Konungens trogne åter klagade, ty deras och
den kungliga sakens starkaste stöd var krossadt,
och ingen kände sig ega en kraft, som kunnat ersätta
hans, den oböjliges. Bittert klagade en af
Finlands ädlaste män: &rdquo;Gud allsmäktig hafver tagit
hans herrlighet ifrån denna onda verlden,
hvars själ Gud evinnerligen hugsvale.&rdquo; Alla stodo
som förlamade af ett åskslag. Den store, den mäktige
anden hade fallit, han, som brutit sin väg
rakt som viggen genom trädet, orörd af smicker,
löften och hotelser, orörd af tadel och hån, blott
lydande hvad han ansåg för rätt. Eller såsom
en af hans fiender om honom klandrande uttryckte
sig: &rdquo;Herr Klas var en enfaldig man, som ej förstod
sig på annat, än att gå raka vägen fram&rdquo;,
ett tadel, jemngodt med det skönaste beröm.
</p>

<p>
Allmänna sägen var, att Klas Fleming dött
af trollskott från Österbotten. Några stämmor höjde
sig, som påstodo att hertig Carl låtit förgifva honom;
alla voro öfverens derom, att han fallit för
ett hemligt nidingsdåd.
</p>

<p>
Utan fruktan vågade nu alla skymfa den fallne.
Icke allenast hertigens anhängare sågo sig nu
hafva fritt spel, men äfven många, som hittills
tvekat hvilket parti det vore säkrast att luta sig
till, hopade nu öfver den döde alla skymford, alla
lögner och beskyllningar, för att sjelfva fria sig från
<a id="page-160" class="pagenum" title="160"></a>
misstanken att hafva hållit med honom. Och ända
till vår tid har ett återskall trängt af den dom,
som öfver den store döde fälldes af hans fiender;
ty snart blef en tid då hvar och en, som velat
freda hans minne, nödgades tiga för att icke på
sig sjelf fästa en farlig uppmärksamhet.
</p>

<p>
Men historiens dom revideras stundom. Ur
archivernas damm framdragas åter gömda och
glömda handlingar, som undgått den förödelse,
hvilken oftast drabbar det besegrade partiets skrifter.
Ändteligen hafva de skuggor börjat skingras,
hvilka man hopat öfver Klas Flemings minne.
</p>

<p>
Det blef Enevald Finckes sorgliga uppdrag,
att till Fru Ebba frambära den sista helsningen
från hennes make: &rdquo;Kort blef den tid honom unnades
till beredelse&rdquo;, sade denne, &rdquo;men han syntes
ock genast beredd, när han anade att det var
döden som nalkades. De sista jordiska omsorger,
som sysselsatte hans herrlighet, voro tanken på
huruvida han kunde få se hos sig eders frudöme,
&rdquo;min kära och älskeliga maka och mina kära barn.&rdquo;
Lugnt och förtröstansfullt var det samtal, han
förde med presten, som han låtit kalla. Hans sista
ord voro: &rdquo;Gud, konung, maka och barn.&rdquo;
</p>

<p>
Fru Ebba satt blek och tyst. Om hon hörde
hvad som talades, visste man ej. Endast på fållarna
af doket, som betäckte hennes hufvud, kunde
man märka en darrning. Hennes döttrars omsorger,
sonens hjertliga ord, intet syntes kunna väcka
hennes uppmärksamhet. Endast då Johan Fleming,
hennes unge, ridderlige son, kom för att säga
henne farväl, då han skulle resa för att åtfölja
<a id="page-161" class="pagenum" title="161"></a>
sorgetåget till Åbo, då slöt hon honom under våldsam
rörelse till sitt bröst.
</p>

<p>
Långsamt rörde sig tåget framåt. Rastade,
som till ståten hörde, länge på hvarje hviloställe.
Mat och dryck skonades icke. Flera tunnor
öl, åtskilliga får, dussintals harar och fåglar,
fläsk utom mångahanda andra slags matvaror förtärdes
hvarje dag. Det var som om en furstlig
person skulle, enligt tidens sed, blifvit beledsagad
till sitt hvilorum. Slutligen hann sorgetåget dock
Åbo. Den döde skulle här bisättas, till dess allt
hunnit ordnas för begrafningen, som skulle ske i
Pargas kyrka, under hvilken godset Qvidja lydde.
</p>

<p>
Kring den på en katafalk hvilande likkistan,
hvars lock var aflyftadt, stodo fru Ebba och hennes
döttrar, jemte andra adeliga fruar, anförvandter
till den hädangångne. Alla till saken hörande
ceremonier voro förrättade. Sorgetåget aflägsnade
sig till de rum, der mat och dryck för gästerna
var anrättad. Äfven Johan hade åter intagit sitt
rum i tåget och följt bort dermed. Nu skulle äfven
fruntimmerna gå att intaga sin plats i sorgrummen.
De gråtande flickorna medfördes af de
andra fruntimmerna, men fru Ebba gjorde en vink
med handen att hon önskade qvarstanna. Hon lemnades
slutligen allena. Nu lutade hon sig ned öfver
den döde och brast i en häftig och våldsam
gråt. Dock icke länge lemnade hon sig åt detta
utbrott. Snart reste hon sig åter, lade sin hand
på den dödes bröst och sade: &rdquo;Död hafva de nedlagt
den ädlaste, men hans anda skall lefva. Må
du i himmelen höra mitt löfte. Svag är min qvinliga
<a id="page-162" class="pagenum" title="162"></a>
hand, svagt är mitt sinne, som hittills endast
slutit sig till sitt stöd; men här lofvar jag heligt,
vid detta stoft, som en niding skiljt från den ädlaste
själ, som bott i mensklig hydda; här lofvar
jag att ditt verk icke skall falla, så länge en
qvinnas hand kan hålla det oppe. Må din ande
gifva mig den styrka, jag behöfver. Aldrig, så
länge jag förmår något, skall din mördare ohelga
din hvilostad med sitt välde &mdash; aldrig, om Ebba
Fleming <em>kan</em> hindra det.&rdquo;
</p>

<p>
Nu reste sig fru Ebba och lemnade kyrkan
med jemna steg. Den bittra, tröstlösa sorgen syntes
hafva gifvit vika. Hon framgick med säker
hållning och uppfyllde med lugn och ordning sin
plats som värdinna för en talrik mängd gäster.
</p>

<p>
Sedan de sorgliga högtidligheterna voro förbi,
började fru Ebba sjelf att påskynda sin sons afresa
till Polen. Honom tycktes nu tungt att lemna
sina kära i deras sorg, men fru Ebba ville att ynglingen
skulle i den yttre verlden förströ sitt sorgliga
sinne. Dock ansåg hon att han borde till
konung Sigismundus frambära sin faders sista helsning
och tillika förklara sin egen beredvillighet,
att egna sig åt hans tjenst. Dertill skulle han
redogöra för förhållandena i Finland och bedja
om undsättning för dem, som höllo konungens
sak oppe. Midsommardagen afreste unge Johan
Fleming. Med tungt hjerta lemnade han mor och
systrar i ett oroligt land, utsatta för möjligheten
af ett anfall af hertigen. Dock hoppades han att
hertigen ej skulle våga lemna Sverige, af fruktan
för att konungen emellertid kunde inträffa der.
<a id="page-163" class="pagenum" title="163"></a>
Ännu tyngre var skiljsmessan för fru Ebba och
hennes döttrar, och de anade dock icke att intet
återseende skulle dem förunnas.
</p>

<p>
För den unge, som beger sig ut i verlden,
med hjertat fullt af lysande och glada förhoppningar,
skingras snart nog alla mörka tankar.
Ett utmärkt vänligt emottagande vid hofvet, konungens
nåd och alla sköna damers välvilja, mötte
den unge, älskelige sonen till honom, som varit
det trognaste och mäktigaste stödet för konungens
makt i hans fädernerike. Sigismund utnämnde
genast unge herr Johan Fleming till sin kammarherre,
och hoffolket täflade om att visa honom
artighet.
</p>

<p>
Då nu efter Flemings död endast fruntimmer
funnos qvar i sorgehuset, och dertill förhållandena
blefvo allt osäkrare och mera hotande för
Finland, ville Peder Banérs föräldrar icke längre
qvarlemna honom der, utan begagnade en lägenhet,
som yppade sig, att återhemta honom hem.
Peder öfverraskades af påbudet att komma hem.
Far och mor och syskon voro kära, men att fara
från Åbo, det hade dock sina bekymmer. Johan
var nu väl borta, och det var allt ledsamt, men
att lemna Hebla isynnerhet, var högst tråkigt.
Då Peder knotade sade Hebla: &rdquo;Veli, Veli&rdquo;, och
utan att hon tillade mera, förstod Peder hennes
mening, och bjöd till att lugna sig.
</p>

<p>
Med outtröttlig ifver arbetade fru Ebba på
fästningsverkens noggranna iordningställande och
slottets provianterande, emedan ett anfall af hertigen
fruktades. Hon anordnade allt på det noggrannaste,
<a id="page-164" class="pagenum" title="164"></a>
ställde försvarsanstalterna i det bästa
möjliga skick. En stor förändring syntes hafva
föregått hos henne. Den milda qvinnan, alla nödlidandes
hjelperska, som så ofta försonande trädt
emellan, då herr Klas varit nära att låta sin vrede
drabba, hon stod nu som en djerf och kraftfull
borghöfding i spetsen för krigarne, och ledde försvarsanstalterna.
Det bästa manskapet inkallade
hon till slottets försvar, och inbjöd sig till råd
och biträde de pålitligaste höfdingarne. Och Flemings
enka åtlyddes.
</p>

<p>
Herr Erik hade, jemte andra krigsöfverstar,
varit sysselsatt att vidmakthålla ordning bland
knektarne, och tillhålla dem att ej betunga allmogen
mera, än oundvikligt var, och att qväfva
uppror och oordningar, som ännu här och der utbröto.
Djupt och af redligt hjerta, sörjde han Flemings
död, så väl för den oersättliga förlust, som
drabbat konungens sak, som för den enskildta
vänskap, han hyste för sin höge vän. Han skulle
nu gerna hafva återfört Siri hem, sedan lugnet
tycktes temmeligen återstäldt och ej heller biskopen
mera syntes erna göra någon sak af Siris föregifna
öfvergång till katholicismen; men Karin och
Hebla bådo så hjertligt att hon måtte qvarstadna,
dem till tröst och trefnad, att han ej ville motsäga
dem.
</p>

<h2 class="chapter" id="chapter-0-20">
XIX.
</h2>

<p class="noindent">
De unga flickorna voro glada, att stundom
få utbyta slottets tjocka murar och små fönster,
<a id="page-165" class="pagenum" title="165"></a>
emot det vackra Qvidjas parker och lundar. Äfven
fru Ebba sjelf reste någon gång ditut, för att
låta ordna sin herres graf. Hon ville icke låta
flytta hans stoft bort från Åbo, innan allt vore
färdigt. I Pargas kyrka hvilade redan förut hans
fader, herr Erik Fleming; invid dennes stora grafsten
skulle nu grafven muras för herr Klas och
anläggas så, att äfven fru Ebba sjelf der med tiden
finge hvila. Äfven skulle ett monument uppsättas
öfver grafven.
</p>

<p>
På Qvidja reste sig ett högt gråstenstorn;
det qvarstår der än i dag som en skepnad från
forntiden, och talar om den tid, då Klas Fleming
och hans ädla maka brukade vistas derinom. Men
i de rum, derifrån ofta Klas Fleming, enväldigare
än mången konung, styrde Finland, der gnaga nu
råttorna på de rika sädesförråderna från Qvidjas
vidsträckta åkrar.
</p>

<p>
De första årtiondena af detta sekel stodo ännu
de tvänne rum, som utgjorde tornets tredje våning,
i gammaldagsdrägt. I de djupa fönsternischerna
funnos stolar med Adam och Eva broderade, jemte
kunskapens träd, på hvarje dyna. Färgerna voro
urblekta, och det hela såg ut som om det kunnat
vara en återstod af dessa rums utseende för 200
år sedan.
</p>

<p>
Gerna älskade man då att tänka det här, i
dessa rum, en gång vistats den mäktige Klas Fleming,
den stolta Ebba Stenbock, deras unga, glada
döttrar och den ridderlige, ädle, unge Johan Fleming;
han, hvars korta lefnads sorgliga slut blifvit
en af de sägner, som barnet redan hör med
<a id="page-166" class="pagenum" title="166"></a>
andlöst deltagande, och som sedan bo i hjertat,
så länge det kan klappa varmt.
</p>

<p>
Herr Erik Liljeholm vistades ofta med de
unga flickorna på Qvidja, såsom deras stöd; stundom
fick då Enevald Fincke äfven göra der ett
besök och var hos alla de unga en välkommen
gäst. Hebla påstod att han bestämdt var den
vackraste af alla de unge ädlingarne i Åbo. Karin
skrattade åt hennes barnslighet, Siri teg och
rodnade och sade ingenting.
</p>

<p>
Då hände väl att Hebla skrattade och påstod
att Siri var ond på unge herr Enevald. Siri hade
ej ens åt de båda systrarna anförtrodt sin hemlighet.
Nu brydde henne Hebla åter: &rdquo;Du är bestämdt
förtretad på honom, du vill ju knappt tala med
honom. Och han, som är så vacker, så ståtlig. Och
hur han dansar, och hur han tumlar sin häst. Nej,
i sanning, nog syns det ändå på dem, som vistats
i utlandet; de ha annan syn med sig, än våra
dabbiga finnar.&rdquo;
</p>

<p>
&rdquo;Nå, tråkiga äro ni båda två. Ingendera säger
ett ord&rdquo;, fortfor Hebla om en stund. &rdquo;Har
han kanske icke varit nog artig emot jungfrurna?&rdquo;
</p>

<p>
&rdquo;Artig, det är han visst alltid&rdquo;, svarade Karin,
&rdquo;och visserligen en hygglig ung junker, och galant
och förekommande. Men jag vet ej huru han,
när han är som artigast, förefaller mig som om
han ville ställa en i glasskåp likt en helgonbild.
Hans hustru ville jag åtminstone aldrig bli.&rdquo;
</p>

<p>
Hebla skrattade. &rdquo;Nå hvad har du emot att
vara ett helgon och sitta i glasskåp och dyrkas
och se alla karlar för dina fötter?&rdquo;
</p>

<p>
<a id="page-167" class="pagenum" title="167"></a>
&rdquo;Nej jag vill vara en menniska med lif och
rörelse, och få uträtta något, som gör mig och
andra meniskor nytta och glädje. Icke ville jag
vara en helgonbild, som man knäböjer för, men
som ändå i det hela ej är något annat än en påklädd
docka i sin ägares hand.&rdquo;
</p>

<p>
&rdquo;Bäst man talar om trollet så kommer det&rdquo;,
utropade Hebla. &rdquo;Der kommer han ju nere på
vägen. Siri, Siri, hvad rodnar du nu åter så orimligt!
Jag tror presist att du icke vore så emot att
komma i glasskåp. Men hvem är den andre herrn,
som följer honom?&rdquo;
</p>

<p>
&rdquo;Det är ju min far&rdquo;, sade Sigrid.
</p>

<p>
&rdquo;Honom igenkänner ej Hebla, men väl den
unge herrn&rdquo;, skämtade Karin. &rdquo;Men i sanning,
Hebla, du pratar mycket mer än en ung flicka
bör tala.&rdquo;
</p>

<p>
&rdquo;Nå ja, något måste jag väl också få prata om!
Tacka vill jag när Peder var här, då fick jag med
honom slabbra bäst jag ville. Men nu skall allt
vara så klokt, kantänka, när man talar med stora
syster. Men pratar jag för mycket, så förpratar
åtminstone Siri sig icke, det är då säkert.&rdquo;
</p>

<p>
&rdquo;Derföre är också Siri dubbelt klokare än du.
Siri pratar icke mycket, men derför säger hon
också icke så många dårskaper som du.&rdquo;
</p>

<p>
Hebla neg. &rdquo;Tackar ödmjukast. Ja, och moraliserar
ej heller så förnuftigt som du! Men kom
nu, så gå vi ned. Herr Erik kommer ju gerad
hit. Herr Enevald syns gå in i fogdbyggningen.
Nå, nog vet man att han måste borsta dammet
af sina fötter, fast ej vägen från stranden är lång.&rdquo;
</p>

<p>
<a id="page-168" class="pagenum" title="168"></a>
Siri hade stått och sett utåt vägen, men så
gerna hon än velat, så gick det ej an att springa
emot Enevald. Nu, sedan denne lemnat herr
Erik, var Sigrid som en fågel utför trapporna och
hann ännu helsa sin far på gården.
</p>

<p>
&rdquo;God dag, min lilla flicka. Se så rask och
glad du ser ut. Allt rödare bli dina kinder här
på Qvidja. De syntes mig hafva bleknat en smula
i våras. Men nu kommer jag för att hemta jungfrurna
och dig till Åbo. Fru Ebba längtar efter
sina döttrar.&rdquo;
</p>

<p>
Under detta tal hade herr Erik och Sigrid
hunnit in. Nu inträdde äfven Enevald. Sedan
han helsat Kathrina och Hebla vände han sig till
Sigrid, som stod blyg bredvid sin far, och då han
tog hennes hand för att helsa, märkte hon i hans
handtryckning så mycken mening, att hon rodnade
ännu mycket djupare.
</p>

<p>
Nu tog herr Erik till orda och sade, att fru
Ebba önskade, det de unga skulle komma till staden.
&rdquo;Hennes frudöme rädes att hertig Carl dock
möjligen ännu i sommar, kunde komma för att
belägra fästet, och han kunde väl lätt skicka en
liten galeja hit ut i skärgården, för att kapa bort
det fagra bytet härifrån Qvidja, och sedan hålla
det som en gisslan att dermed tvinga henne till
eftergift. Hon längtar nu ock mycket efter att
hafva sina unga döttrar omkring sig.&rdquo;
</p>

<p>
&rdquo;Ja, vi komma genast&rdquo;, svarade straxt Hebla,
och Karin tillade: &rdquo;Herr Erik, vill ni väl utdela
befallning om slup och roddare?&rdquo;
</p>

<p>
&rdquo;Vi äro just hitkomne, Enevald Fincke och
<a id="page-169" class="pagenum" title="169"></a>
jag, för att exportera jungfrurna lämpligen till
staden.&rdquo;
</p>

<p>
&rdquo;Men säg mig&rdquo;, utbrast Hebla, &rdquo;Arvid Eriksson
är ju kommen. Är han allt lika glad? Det skall
bli roligt att få någon att skämta med! Alla äro
här så högtidliga och tråkiga.&rdquo;
</p>

<p>
&rdquo;Tror jungfru Hebla att en gammal karl, som
har vigtiga förrättningar, skall hinna med att
mycket bry sig om en så der liten jungfru?&rdquo;
</p>

<p>
&rdquo;Liten, alltid liten, jaha, just som det vore så
vackert om jag vore så lång som J, herr Erik;
ja det vore rätt, det är visst, låt se att hur liten
jag än är, skall han nog prata med mig. Gammal
karl! ja hvad sen, han är glad och icke en
sån der trumf, som ni alla med edra kyrkminer.
Farkär var än mer gammal han, men nog höll
han ändå af sin barnsliga Hebla&rdquo;, och så trillade
stora, klara tårar ur hennes lifliga, blå ögon.
</p>

<p>
Arvid Eriksson Stålarm, af Sigismund tillsatt
att öfvertaga högsta befälet i Finland, hade inträffat
i Åbo. Han hade just låtit anmäla sig till
besök hos fru Ebba, då de unga flickorna nyss
inträffat på slottet.
</p>

<p>
Mötet var i början något stelt. Arvid Eriksson
hade visserligen stått i skyldskap till hennes
make, genom sitt gifte med Elin Fleming, men
emellan riksmarsken och Arvid Eriksson, hade på
sednare tider rådt ett spändt förhållande. Stålarms
vänliga och fryntliga väsende tillät dock ej
fru Ebba, att länge vara honom obenägen. Sedan
de en stund samtalat, sade Stålarm: &rdquo;Eders frudöme
ville nu låta gömdt vara glömdt. Knottrade
<a id="page-170" class="pagenum" title="170"></a>
jag ibland mot herr Klas, så kunnen J vara viss
på, att han icke gaf mig sämre igen. Men i ett
afseende stämde vi dock alltid öfverens, och det
var i vår trohet mot vår konung. Väl kunde man
mången gång bli flygande ond på honom; men så
lofvade han ock slå hufvu&rsquo;t af mig, och så var det
qvitt, det ena med det andra. Och nu, ädla fru,
har jag äran vara eder riddare och denna unga
dames (här böjde han lätt ett knä för Kathrina)
och ber jag eder icke försmå mig, sådan jag här
synes. Sköna damer ha i mig alltid haft en trogen
tjenare.&rdquo;
</p>

<p>
&rdquo;Ändå jag då, mig låtsar käre farbror alls icke
om&rdquo;, sade Hebla, som i detsamma hoppade fram.
&rdquo;Har då käre farbror alldeles glömt mig?&rdquo;
</p>

<p>
Arvid Eriksson betraktade henne ett ögonblick,
tog henne derpå med båda händerna om lifvet,
lyfte opp henne och kysste henne. &rdquo;Se på att du
blifvit så stor, att jag knappt känt igen dig, yrväder.
Men nog får du ännu äta några kakor bröd,
innan du växer helst så der högt. Och förr än
du blir åtminstone så lång, lär väl ingen ung herre
ens böja knä för dig, än mindre gamle Arvid
Eriksson.&rdquo;
</p>

<p>
Fru Ebba log svagt. &rdquo;Ack herr Arvid. Tiden
är för sorgelig att skämta nu.&rdquo;
</p>

<p>
&rdquo;Ånej, käraste eders frudöme, ju sorgligare
tid, ju bättre behöfs skämtet. Intet blir bättre
med att sitta i knuten och gråta. Herr Klas är
borta, och en pelare var han, det må jag säga på
hans mull; men visst vilja vi dock se till att ej
hertigen får klösa öronen af finska björnar. Jag
<a id="page-171" class="pagenum" title="171"></a>
tänker väl han för i år icke skall våga nässja hit;
men hur det än går, skulle man än råka i hans
klor, så må man då gladeligen slå sitt lif i backen
för sin kung och sin heder. Dock vill jag tro
att räfven ej vågar springa ut ur kulan i år, ty
han kan ej veta hvad stund vår laglige konung
och herre sjelf infinner sig i sitt rike, och då vet
hertigen nog att hans välde skulle ta ett snöpligt
slut, om han ej vore hemma sjelf för att vakta
det. Och gifve Gud att hans majestät redan vore
kommen till sitt arfrike, att försvara sitt land och
sin krona.&rdquo;
</p>

<p>
Oaktadt Stålarms ankomst, fortfor dock fru
Ebba att vara fullt verksam, egentligen med provianteringen.
Hennes ögon voro oaflåtligt vaksamma.
Tidigt och sent var hon i rörelse, öfverallt
såg hon med egna ögon, hvarje råglår som
fylldes, hvarje köttunna, hvarje brödspett höll hon
räkning på och eftersåg att allt skulle vara godt
och ordentligt förvaradt, så att besättningen ej
behöfde lida, hvarken af knapp, eller dålig föda.
Öltunnorna fylldes med godt öl, maltet eftersågs
att det icke fick unkna. Några af de unga flickorna
åtföljde henne vanligen på hennes vandringar
inom slottet, oftast var det Sigrid, och hon
blef snart väl underrättad om allt hvad i slottet
fanns, och om alla anstalter, som vidtogos till dess
befästande och försvar. Härunder blef hon allt
mera känd af folket i slottet, eller huset, som det
kallades, och de gamle, uttjente, gråa krigare, som
hade sig anförtrodda åtskilliga af de fredliga befattningarna
inom slottet, sågo alltid vänligt efter
<a id="page-172" class="pagenum" title="172"></a>
den unga flickan, der hon så stilla gick sin väg
fram, logo godt i sina gråa skägg när hon talade
vid dem, eller vänligt hjelpte dem att utfundera
något godt sätt att ordna hvad dem ålåg, eller
hemtade ett stop öl åt en gubbe der han stod i
sommarhettan och mätte in den dammande rågen
eller dylikt.
</p>

<p>
Under konung Johans tid, hade en ny mur
blifvit uppförd i halfrundel neromkring slottsträdgården
på uddens yttersta spets, sålunda att man
kunde gå omkring den ytterom, när ej vattnet var
högt. Äfven denna eftersågs nu, att intet fel skulle
vara derpå, ehuru ifrån den plats, som af muren
inhägnades, icke fanns någon port till slottet. En
liten lucka i muren, anbragd för att derigenom
kunna utsopa ogräs och stök ur trädgården, eftersågs
äfven, beslogs fastare och fastgjordes genom
en hake, som ej kunde öppnas af någon annan än
den, som dertill kände mekaniken. Åt denna sida
vette endast det gamla slottets höga tjocka väggar
och här och der högt uppe någon liten glugg, men
fru Ebba ville icke lemna något försigtighetsmått
oiakttaget.
</p>

<p>
Åter en dag gjorde fru Ebba, åtföljd af Sigrid
och en gammal tjenare, sin rund för att efterse
om några arbeten, dem hon anbefallt, blifvit
rätt fulländade. Vid en vändning omkring ett
af slottstornen emot trädgården, mulnade hennes
blick, och hon sade: &rdquo;Gamle Hans, hvad betyder
detta, der står ju ännu rönnen, som jag befallte
dig låta nedhugga.&rdquo;
</p>

<p>
&rdquo;Ack&rdquo;, utropade Sigrid, &rdquo;måste den bort. Den
<a id="page-173" class="pagenum" title="173"></a>
är så vacker, der den rotat sig mellan stenarne
och synes minsann nog ha svårt att slå sig ut,
med så litet mull, som den kan finna der.&rdquo;
</p>

<p>
&rdquo;Den kan ej få stå, den kunde bli en hjelp
för någon som ville klättra opp här mot muren,
och derofvanföre är en glugg att krypa in igenom.
Gluggen har visserligen galler, men äfven det är
af tiden något angripet och icke att lita på, och
kan nu icke alldeles snart blifva ersatt med ett
nytt. Man får ej försumma ens den ytterligaste
försigtighet.&rdquo; Derpå vände hon sig åter till Gubben:
&rdquo;Nå Hans, hvad betyder det att rönnen
ännu står qvar?&rdquo;
</p>

<p>
Hans stod ödmjukt och höll i handen sin
mössa, hvilken han vred och vek i många bugter.
Slutligen sade han: &rdquo;Nådige fru, det vill ej gå
att hugga ned den rönnen.&rdquo;
</p>

<p>
&rdquo;Det vore besynnerligt. Skaffa hit en karl
med en god yxa, jag tror det skall vara snart
gjordt.&rdquo;
</p>

<p>
&rdquo;Förlåt, eders frudöme, men tillåter eders
nåde mig att säga huru det hänger ihop med
den rönnen?&rdquo;
</p>

<p>
&rdquo;Nå, så säg då.&rdquo;
</p>

<p>
&rdquo;Jo, nådiga fru, det var så, att det fanns engång
en herre, som var en stor och mäktig konung,
men sen blef han en stackars, fattig fånge; det
var nyss efter det herr Thure hade begärt från
Stockholm jern och koppar, för att låta göra
fjettrar åt honom. Han fick dock ibland lof att
gå ut i gången inom hvilken hans fängelse låg,
och då brukade han stå der vid gallret, och såg
<a id="page-174" class="pagenum" title="174"></a>
och såg utöfver slottsfjerden, dit långt bort öfver
vattnet, så långt han kunde se, och då sjöng han
ofta med låg röst, men så vackert att det gick
till innersta hjertat.
</p>

<p>
En dag, redan den första hösten han var
här, hade jag vakten inne hos honom och han
sade till mig: &rdquo;Hans, du har ju alltid gerna velat
göra mig en tjenst, när du kunnat. Här sitter
jag och vet knappt, om det är sommar eller vinter.
Hemta mig dock några gröna blad, när du nästa
gång kommer hit på vakt, om du kan utan att
du dermed gör dig sjelf skada.
</p>

<p>
Nästa gång jag skulle på vakt i kung Eriks
fängelse, stack jag i min ficka några gröna löf,
och några rönnbär, efter jag just gick förbi en
rönn. Jag hade gerna tagit en blomma med, men
det var höst och fanns ej mera blommor. Och
så lade jag alltsammans dit opp vid jerngallret,
ty jag visste att han den dagen skulle på förmiddagen
slippa dit ut. Jag var så rädd, att någon
skulle taga bort det gröna innan han kom; men
det var så litet och låg så tätt tillsamman i ett
hörn af gluggen, så att ingen kom att tänka på
att det kunde vara ditlagdt för hans skull, och så
fick det vara.
</p>

<p>
Jag stod på post vid dörren när han kom
ur sin kammare, åtföljd af vakt, som äfven stadnade
nere vid dörren. Han gick genast fram till
fönstret och såg ut åt sjön och suckade, så tungt
och så djupt, att det gick genom min själ. Med
detsamma varsnade han de gröna bladen och rönnbären,
och tog dem, och kastade en vänlig blick
<a id="page-175" class="pagenum" title="175"></a>
på mig, der jag stod vid dörren. Och han lutade
sitt hufvud i sina båda händer och småningom
började han sagta sjunga för sig sjelf; det han
sjöng lät som en psalm. Men i en hast rusade
han opp och kastade både blad och bär ut genom
gallret och började att stormgråta.
</p>

<p>
Nästa vår såg jag mellan stenarna här detta
rönnträd, det var då en späd planta. Jag vårdade
det och fyllde mull derpå, att det skulle
kunna växa, och när den olycklige åter stod vid
gluggen, föll hans öga derpå, och han nickade
vänligt åt mig, som stod här nere. Och den lilla
plantan syntes mången stund vara honom till tröst.
Jag såg huru han, så ofta han slapp ut i gången,
stod och såg på plantan, och hur nöjd han blef
när ett nytt blad skjutit ut. Jag fick aldrig mera
vakten i hans rum; jag tror man ansåg mig vara
för god emot honom.
</p>

<p>
Snart hafva trettio år förgått sen den tiden.
Mitt hår har blifvit hvitt och jag duger ej mer
till annat, än se efter att ej råttorna äta opp brödet
för knektarne. Jag har varit borta härifrån
tidtals, men hvarje gång jag återkommit, har jag
gett mull åt och vårdat kung Eriks rönn. Se, den
är ändock så smal och gänglig och har ej en sådan
fyllig krona, som rönnar bruka. Han, som
planterade den, hade ej heller någon krona, fast
han var född dertill. Men med sin smala stam
pekar den dock opp till fönstret, der kung Erik
brukade stå. Jag har ock bjudit till att rigta
den ditåt. Nådiga fru, jag kan icke förstöra det
trädet!&rdquo;
</p>

<p>
<a id="page-176" class="pagenum" title="176"></a>
Fru Ebba var rörd. Slutligen sade hon, liksom
vid sig sjelf: &rdquo;Kung Erik var en blodig tyrann,
men han har bittert försonat hvad han brutit;
kanske bittrare än han förtjenat&rdquo;, tillade hon, i
det hon med handen gjorde en åtbörd åt pannan.
&rdquo;Han var kanske mera olycklig än brottslig. Jag
vet ej hvad jag bör göra. Detta träd sitter hårdt
rotadt.&rdquo;
</p>

<p>
&rdquo;Men&rdquo;, inföll Siri ifrigt, &rdquo;det kan ju böjas åt
annat håll.&rdquo;
</p>

<p>
&rdquo;Svårligen, det är för gammalt.&rdquo;
</p>

<p>
Hastigt grep Sigrid tag i en gren, som böjde
sig nedåt, och svängde sig med ett hopp och en
vig rörelse så, att hon kom att sitta på grenen.
Trädet svigtade och böjde sig litet åt sidan.
</p>

<p>
&rdquo;Siri, Siri; nå du sagtliga, som ändå kan vara
en sådan der yrhätta. Du är ju ej bättre än
sjelfva Hebla. Tänk om grenen brister.&rdquo;
</p>

<p>
&rdquo;Det vore väl ej så farligt, icke är det så
högt.&rdquo; Nu hoppade Sigrid ner, och fru Ebba
samtyckte till att låta göra ett försök att böja
trädet i annan rigtning; om nemligen Hans ensam
kunde åstadkomma det, ty hon ville ej göra någon
annan uppmärksam härpå. Gamle Hans skyndade
att anskaffa nödiga verktyg, snören och hvad
annat han ansåg behöfligt. Sigrid grep äfven med
sina händer i tågen och hjelpte af alla krafter.
Stammen böjde sig något, men den var icke djupt
rotad; rötter lösgjorde sig på ena sidan. Med
de öfriga rötterna stod trädet dock fast; men
lutade nu, som om det hade varit färdigt att falla.
I denna ställning fastband gamle Hans det kära
<a id="page-177" class="pagenum" title="177"></a>
trädet vid hakar, som han inslog i remnor på stenarne,
och en ensam tår rullade utför gubbens
bleka kind. Så snart han fann tid dertill, skyndade
han att bära mull på de lösryckta rötterna
och att, så mycket som möjligt, sörja för det hans
skyddsling ej skulle allt för mycket lida af den
behandling den undergått. Gubben måste trösta
sig vid tanken på, att han dock lyckats rädda
trädet från att bli nedhugget; om än det nu blifvit
vridet ur den rigtning, som han helst velat
ge det.
</p>

<p>
Sigrid hade emellertid helt och hållet tillvunnit
sig den gamles hjerta och han visade henne
sin vänlighet vid alla tillfällen, då han kunde göra
henne någon liten tjenst.
</p>

<p>
Enevald syntes icke rätt belåten, när han
stundom mötte Sigrid vid hennes vandringar med
fru Ebba. Svårt hade han att med ord göra anmärkningar
öfver att Sigrid var denna följaktlig;
men han sällade sig, när hans tid det medgaf,
alltid till de båda fruntimmerna. Än varnade
han Siri för att icke stiga på en sten, än på ett
löst bräde, eller något dylikt, räckte henne handen
vid hvarje litet ojemnt ställe, och förde henne
sirligt deröfver och frågade henne stundom med
artigt småleende, när fru Ebba ej kunde höra det,
&rdquo;om det icke fanns någon småsven i huset, som
i dag kunnat följa fru Ebba&rdquo;, eller något dylikt.
Sigrid var tacksam för hans uppmärksamhet och
vård om henne. Någon gång hände, att hon i sin
själ tänkte, det han ansåg henne allt för hjelplös
och dålig, då han kunde tro henne behöfva all
<a id="page-178" class="pagenum" title="178"></a>
denna hjelp och uppmärksamhet; men den tanken
förjagade hon genast, såsom otacksam och ovänlig.
Så började hon allt mer att nästan känna ett behof
af dessa Enevalds uppmärksamheter och denna
hans vård om henne, och hade väl troligen småningom
blifvit så ovan att sörja för sig sjelf, att
hon verkeligen blifvit beroende af hans hjelp, för
att kunna röras omkring, om icke inträffande händelser
gjort, att hon blef tvungen att lita på egna
krafter.
</p>

<h2 class="chapter" id="chapter-0-21">
XX.
</h2>

<p class="noindent">
Det led mot hösten. Allt tryggare började
man känna sig på Åbo slott för något anfall af
hertigen. En större del af besättningen var förlagd
i staden, men vakthållningen på slottet bestreds
med noggrannhet, och de dertill använda
troppar ombyttes ofta.
</p>

<p>
En dag sutto i vaktstugan vid ett bord, hvarpå
stod en ölstånka, några man af de för dagen vakthafvande,
men hvilka ännu ej hade sin vakt. En
skotte, en välväxt, spenslig polack och en finne,
hvars knutna, muskelstarka växt antydde en björnnatur,
drucko här i god sämja och syntes ha ganska
roligt, ehuru de föga förstodo hvarandra. Men
polacken pratade och sjöng, skotten berättade sägner
från sitt land, dem kamraterne ej förstodo,
och Matts Koskipää nickade jakande till de andra,
så snart han blott råkade begripa ett enda
ord af hvad kamraterne hade att anföra.
</p>

<p>
&rdquo;För f&mdash;n, sådan kall smörja&rdquo;, skrek polacken,
<a id="page-179" class="pagenum" title="179"></a>
sedan han tagit sig en dugtig klunk. Svordomen
uttalades på svenska, men fortsättningen af talet
blef en blandning af finska, polska, tyska och svenska.
&rdquo;Man kunde nästan tro, att gamle herr Klas
lefde, ty nog är ölet bra nog i sin sort, just sådant
han ville ha det. Det kan man medge, att
visst ville han ge knektarne så godt stackarn hade
att bestå. Men sen man hade fått en klunk af
hans kalla maltsmörja i magen, så fordrade han,
att man skulle vara så flink och förlig, som om det
varit det eldigaste vin han bestod. Åh fy för f&mdash;n.&rdquo;
</p>

<p>
&rdquo;Hör han på, munsjör Raborsky&rdquo;, svarade skotten,
som af hvad polacken talat ej förstått mycket
mer än ett ord, &rdquo;låt han bli att kalla herr
Klas för stackare. Det var en karl som kunnat
förtjena att ha en fjäder i sin blåa mössa och
säckpipblåsare framför sig, och ingen skulle ha
sagt, att ej han hedrat den klan, till hvars chef
han hade blifvit född.&rdquo;
</p>

<p>
&rdquo;Ja, då hade han ej heller behöft sina smörjiga
skinnbyxor&rdquo;, skrattade polacken. &rdquo;De hade
minsann kunnat passa åt skottarne att kläda öfver
sina sköldar med, så styfva och grofva de
voro. Pilarne skulle bra ha studsat ifrån dem.&rdquo;
</p>

<p>
Skotten for opp och ryckte på sitt stora svärd,
men lugnade sig dock vid en klunk öl; han visste
ej rätt hvad den andre sagt.
</p>

<p>
&rdquo;Åh hå&rdquo;, fortfor polacken, i det han vred på
sina långa mustascher. &rdquo;Det var dumt att låta
värfva sig till det här björnlandet. Nog hade det
smakat bättre att dricka söderns vin och bo under
de välluktande citron- och orangeträden, än
<a id="page-180" class="pagenum" title="180"></a>
att smörja i sig finskt öl och låta röka sig som
en sill i dessa fördömda finska pörten; och gräla
med de djuren derinom, för hvar bit man tar af
dem. Men det hade vi, för det de behagade välja
oss till kung ett våp, en isbjörn, som ligger i sin
lya och gör ingenting, sen han väl lyckats sätta
söta fars stalldrängar till vakt öfver oxarne i sitt
hemland.&rdquo;
</p>

<p>
Matts hade suttit helt tyst, under det de andre
munhuggits. Nu steg han opp, helt lugnt,
knöt sin jättenäfve under Raborskys näsa, och, i
det han mellan sina sammanbitna tänder mumlade:
&rdquo;Här skall du få lukta på <em>finska</em> citroner&rdquo;,
stötte han polackens näsa oppåt så häftigt, att
denne för ett ögonblick blef alldeles förvirrad.
</p>

<p>
Emellertid gick Matts, lugnt, som om ingenting
förefallit, fram till det lilla fönstret och kastade
blicken åt slottsfjärden. Hans ögon fick ett
underligt uttryck. &rdquo;Voj, perkele&rdquo;, sade han halfhögt
och vände sig om för att gå, men nu rusade
Raborsky med knuten näfve emot honom, för att
slå till.
</p>

<p>
&rdquo;Pojke&rdquo;, sade lugnt den just ej mycket långe,
men så mycket bastantare finnen, &rdquo;icke har jag
tid att leka med dig nu.&rdquo; Derpå grep han tag i
den framrusande polacken och kastade den spenslige
mannen in ibland den hop knektar, som rusade
till. Hastigt omringade desse nu Matti, och
hindrade honom ifrån att, som han ernat, skynda
till dörren.
</p>

<p>
&rdquo;Ge rum, eller slår jag armar och ben af er.
<a id="page-181" class="pagenum" title="181"></a>
Är det tid nu med pojkupptåg? Ser ni inte att
hertigens flotta seglar in på fjärden derborta.&rdquo;
</p>

<p>
&rdquo;Åh, prata aldrig dumheter; tro ej du narrar
oss att släppa dig lös. Hertigen skulle visst komma
sjövägen, då Arvid Eriksson har hela flottan
i sin makt.&rdquo;
</p>

<p>
I detsamma ryckte Enevald Fincke opp dörren:
&rdquo;På er post, gossar, nu ha vi fienden här.&rdquo;
</p>

<p>
Fru Ebba hade gjort Stålarm uppmärksam
på de ankommande fartygen, och begge insågo
genast huru saken förhöll sig. Lif och rörelse
förspordes på alla håll i slottet. Snart var manskapet
från staden inkalladt. En liflig verksamhet
råder en stund öfverallt, men sedan allt blifvit
ordnadt på förberedt sätt, börjar det hela vinna
ett slags yttre lugn, ehuru hvarje hjerta ännu klappar
fortare än vanligt.
</p>

<p>
Från skeppen höras trumpetstötar. En parlamentär
nalkas i en slup, han uppmanar slottet att
gifva sig; men föraktfullt afslås detta. Och Carl,
för klok att utsätta sina små fartyg för elden
från slottet, beslöt att aflägsna faran genom manövrerande.
Troppar landsattes, och genom låtsade
anfall på andra håll, narrades Stålarm att, jemte
en del af krigsfolket, lemna slottet. Innan kort
afskurna från möjligheten att åter draga sig dit
tillbaka, nödgades de tåga opp åt landet, och fru
Ebba var nu åter ensam qvar att föra befälet på
slottet.
</p>

<p>
Hertig Carl trodde sig redan säker om segern,
men för tidigt. Huru den stolta fru Ebba
icke lät det Flemingska namnet komma på skam,
<a id="page-182" class="pagenum" title="182"></a>
är för väl kändt, för att behöfva vidlyftigt omordas.
Modigt och klokt ledde hon slottets försvar,
och vid hennes sida gick oftast, som hennes biträde,
den unga Sigrid. Stundom hände, att en
kula träffade någon af manskapet just invid den
plats, der den höga frun, åtföljd af sin späda adjutant,
hade stadnat. Sigrid bleknade och måste
stödja sig emot en vägg eller en pelare, för att
ej svindla, men nästa ögonblick stod hon redan
vid den fallnes sida, för att vårda eller förbinda,
om hjelp ännu vore möjlig. Fru Ebba stod
lugn, och syntes icke skakad af något, sysselsatt
endast att uppfylla sina pligter som fästningens
kommendant. Det var som om hennes makes ande
hos henne tagit sin boning.
</p>

<p>
Från det å andra sidan om ån belägna Korpolaisberget
riktades kanoner mot slottet. Afståndet
var för långt för de små kanoner, hertigen kunnat
medföra. De flyttades öfver ån till qvarnbacken,
derifrån de på närmare håll kunde verka.
Men fru Ebba var oförfärad, som förr, och gaf
exempel af mod. Stadsboerna sände budskap och
bådo henne att gifva sig, men förgäfves. Redan
visste man på slottet, att konung Sigismund
icke stode att förvänta till bistånd, att hertigen
erhållit förstärkningar och att Stålarm var ohjelpligt
afskuren från slottet. Men fru Ebbas mod
svek icke.
</p>

<h2 class="chapter" id="chapter-0-22">
XXI.
</h2>

<p class="noindent">
Solen lyste klar öfver slottsfjärden och på
Runsalas ekar, hvilka stodo som allvarliga vakter
<a id="page-183" class="pagenum" title="183"></a>
omkring gräsmattorna, mellan deras stammar, der
lian och hösten hade härjat hvarje blomma; men
hvilka dock ännu lågo gröna och sammetslika.
Här var lugn och tystnad, afbruten endast af det
dofva återskallet af de kanonskott, hvilka från
Korpolaisudden och qvarnbacken dånade emot slottet;
och hvilka dundrande helsningar från slottet
besvarades med lika ljudeliga. Ty på denna sidan
af fjärden lekte kriget sin bullrande, blodiga
lek.
</p>

<p>
På hertigens befallning rigtades skotten mest
mot fönstren af boningsrummen i nya slottet.
</p>

<p>
&rdquo;Låt qvinnfolken få smaka litet på våra sötsaker&rdquo;,
hade hertigen sagt, &rdquo;jag tänker käringarna
snart skola få nog af konfekten, och krypa till
korset.&rdquo;
</p>

<p>
Men inne i fästet hölls som bäst bönestund i
slottskyrkan, hvilken då befann sig i en annan flygel,
än den nu begagnade. Der voro församlade
månge af männen och nästan alla qvinnorna, som
befunno sig i slottet. Der befunno sig fru Ebba
jemte hennes döttrar, fru Elin Stålarm, fru Karin
Kurch, fru Anna Boije och flera förnäma fruar,
dertill många andra adeliga och oadeliga qvinnor.
</p>

<p>
Högtidlig var gudstjensten; psalmernas toner
beledsagades af dånet från de belägrandes kanoner;
men tillochmed de unga flickorna syntes ej
deraf låta störa sig i sin andakt. Nu afbröt ett
häftigt brakande den nyss började bönen. En kanonkula
slog in genom ett fönster och träffade en
just invid stående knekt, som nedföll död.
</p>

<p>
Bland fruntimmerna stod fru Ebba närmast den
<a id="page-184" class="pagenum" title="184"></a>
fallne. Ingen skiftning i hennes anlete förrådde
bäfvan. Mången annan qvinnas kind bleknade. De
unga flickorna foro rysande tillsamman och gömde
sina anleten. Endast Sigrid gick, ehuru blek och
med något osäkra steg, fram till fru Ebba, då
hon såg denna resa sig för att gå till den fallne.
</p>

<p>
&rdquo;Jag finner, att här är ingen hjelp mera&rdquo;, sade
fru Ebba. &rdquo;Herren vare hans själ nådig! Hans
död var skön. Med bönen på läpparne fick han
falla för konung och fosterland. En sådan död
är icke skrämmande. Gode herrar och J, tappre
krigare alle, måtte Herren skänka dem af eder,
som han nu behagar hädankalla, en död lika herrlig,
och måtte han åt dem som öfverlefva, gifva
seger och kraft att fienden afslå. Stån manneligen,
tveken icke att offra lif och blod, om så fordras.
Skönt är att strida, herrligt att dö för sin konung
och sitt land. Herren gifve oss alla sin nåd och
salighet.&rdquo; Efter ett ögonblicks tystnad tillade hon:
&rdquo;Höljen ett kläde öfver den döde, och låtom oss
fortsätta vår andakt.&rdquo;
</p>

<p>
Med hvarje dag växte fru Ebbas hopp att
kunna afslå belägringen. Hon märkte huru föga
hertigens kanoner förmådde emot fästets tjocka
murar, hvaremot de försvarandes skjutverktyg
gjorde stor manspillan ibland de belägrande. Höstregnen
försvårade mycket arbetet för hertigens
folk, och de minor, han lät anlägga, fylldes af
vatten.
</p>

<p>
Men snart mörknade åter utsigterna. Besättningen
började visa mindre nit för uppfyllandet
af sina skyldigheter. Förräderi hade insmygit sig
<a id="page-185" class="pagenum" title="185"></a>
ibland dem, och utsådde myteri. Mången af manskapet
visade håg att öfvergå till hertigen, och
de fremmande legoknektarne ansågo sig icke skyldige
att längre strida. Men på fru Ebba inverkade
hvarken fruktan, hotelser eller löften. Hon
syntes hafva ärft sin mans sinne.
</p>

<p>
&rdquo;Unge herr Enevald&rdquo;, sade Matts en dag, &rdquo;här
är sannerligen ugglor i mossan. Här gå så många
rykten i svang bland besättningen i kors och tvärs.
Hvarifrån komma de alla? Det står aldrig rätt
till. Man talar om hur hertigen lofvar guld och
gröna skogar åt dem som öfverlöpa, och hur han
hotar att hänga, som landsförrädare, alla som hålla
med kungen och finnarne. Många påstå, att kungen
är död. Alla veta, att han åtminstone ej kommer
hem i år, och många säga, att de ej vilja tjena
den, som öfverger dem.
</p>

<p>
&rdquo;Jag har ock märkt oråd&rdquo;, svarade Enevald,
&rdquo;men ännu ej lyckats upptäcka hvem den förrädarn
är, som här löper hertigens ärender. Se den
der tusan der på bröstvärnet, rigtar han ej åter
kanonen så kulan går fienden öfver hufvudet.&rdquo; Enevald
sprang med draget svärd till karlen, grep honom
i kragen och skrek: &rdquo;Sigtar du så der, skurk,
så laddar jag kanonen med ditt hufvud.&rdquo;
</p>

<p>
Karlen mumlade något om att rigtningen var
rigtig, men sänkte emellertid en mån kanonmynningen.
</p>

<p>
Sedan Enevald gett Matts ordres att vaka
öfver huru skjutningen tillgick vid tvenne nära
hvarandra ställda kanoner, hastade han att uppsöka
fru Ebba.
</p>

<p>
<a id="page-186" class="pagenum" title="186"></a>
Hon stod tankfull vid ett fönster, som vette
utåt fjärden. Enevald bugade sig vördsamt och
sade: &rdquo;Nådiga fru, jag kan eder icke förhålla
hvad eders frudöme dock kanske redan sjelf
varsnat. Här smyger oro bland folket, jag fruktar
att det bryter ut i myteri. På hvad som utom
fästet sker, veta knektarne god reda: Att hertigen
får förstärkning från Österbotten, känna alla, men
för sina skyldigheter visa få håg.&rdquo;
</p>

<p>
Fru Ebba stod en stund begrundande, slutligen
sade hon: &rdquo;Det är så, och det har bekymrat
mig högeligen. Någon hertigens underhandlare
måtte finnas bland folket. Dagligen gå öfverlöpare
till fienden.&rdquo;
</p>

<p>
Tvekande yttrade Enevald: &rdquo;Här finnes en
person, som synes mig icke rätt vara att tro. Svårt
är att misstänka någon för sådan neslighet; men
denne Daniel Hjorth, studenten, hvad har han här
att göra? Hvad tasslar han i knutarna med folket?
Hans blick är ej ärlig och klar. Svek bor
på hans panna. Denne ofrälse, hvad har han här
att uträtta, hvad förehar han. Det kunde vara
godt att sätta honom i förvar, om eders frudöme
så behagade tillåta.&rdquo;
</p>

<p>
&rdquo;Daniel Hjorth, denne yngling som dock njutit
mycken välvilja i vårt hus. Nej, herr Enevald,
jag vill hoppas, att icke han skall vara en usel
förrädare mot sitt fosterland och det hus, som icke
försmått honom.&rdquo;
</p>

<p>
&rdquo;Huru skulle man af en sådan, en ofrälse, en
vanbörding, ens fordra ädla känslor. Sådan rot,
sådan planta.&rdquo;
</p>

<p>
<a id="page-187" class="pagenum" title="187"></a>
&rdquo;Hertigen förstår sig på smygvägar&rdquo;, sade fru
Ebba, utan att direkt svara på Enevalds tal, &rdquo;men
ville blott herrar officerare alla blifva trogne och
stå mig bi, så skall ännu, med Guds hjelp, en riksförrädare,
som med list och våld tillegnar sig sin
frändes rike, icke omhänder få konungens fäste,
och ohelga hans trognaste tjenares döda qvarlefvor,
som här ligga och vänta på att blifva nedsänkta
i hans fäders graf.&rdquo;
</p>

<p>
Åter stod fru Ebba ett ögonblick i tankar
försänkt, men fortsatte sedan: &rdquo;Bättre dock, att
de män vi äga till fästets försvar äro få, men pålitliga,
än att myteri och uppror smyger bland en
större skara. Vi måste sålla dem. Herr Enevald,
låt tillsäga Hans Eriksson till Brinkala, Anders
Larsson till Botila, Ivar Bertilsson och Bengt Söfringsson,
att de måtte samlas i residenssalen. Jag
vill med dem samråda om bästa sättet att verkställa
denna sållning.&rdquo;
</p>

<p>
Ännu innan dagens slut sammankallades manskapet
på yttre borggården. Fru Ebba tilltalade
dem: &rdquo;Tappre krigare! Alle hafven J lofvat att
med lif och blod till sista andetaget strida för vår
rättmätige arfkonung och herre, och att in i döden
vara hans rättvisa sak trogne. Huru hertig
Carl, med list och våld, bemäktigat sig regementet
och med uppror och slemt förräderi strider emot
sin och allas vår nådige konung, och nu äfven
med våld och orätt vill bemäktiga sig detta konungens
hus, det kännen J alla. Och dock har
man hört otillbörliga ord, äfven inom dessa murar.
Finnes väl ibland eder någon nog äreförgäten, att
<a id="page-188" class="pagenum" title="188"></a>
vilja förråda ära och tro, må han gå att uppsöka
den herre, som är honom värdig. Ingen förrädare
må stadna qvar att besudla vår heliga sak. Med
Guds hjelp, vilja vi ärligen försvara vår konungs
hus och hans sak med rena och ärliga hjertan.
Ingen förrädare må stadna här, se porten är öppen,
finnes här någon falsk och äreförgäten nog,
att vilja vara en öfverlöpare, må han draga hädan.&rdquo;
</p>

<p>
En liten port i muren öppnades nu. Skarpt
blickade fru Ebba emot den, och hennes blick
mörknade allt mer, ty allt flere och flere trängde
sig emot den öppnade porten, allt mera tätnade
massan af uttågande, och snart qvarstod endast
en ringa tropp af fästets försvarare. Ett ögonblick
nedlutade hon sitt hufvud, och skylde sina ögon
med en åtbörd af förtviflan. De omgifvande herrarne
buro i sina anleten mycket olika uttryck.
Någre syntes visserligen dela fru Ebbas känslor,
andre sågo lugne ut, och en, Olof Sverkerson stod
bakom fru Ebba med en nedrig skadeglädje i de
små grå ögonen, och gjorde en gemen grimas.
</p>

<p>
Med de uttågande hade äfven Daniel Hjorth
förstuckit sig. Han hade, så mycket möjligt var,
gömt sig bakom krigsmännen, på det ingen blick
af fru Ebba skulle upptäcka honom. Hans onda
samvete jagade honom. När han nalkades hertigens
läger, vände han sig om, kastade en blick
mot slottet och sade vildt: &rdquo;Ha, huru går det nu
med edert stolta mod. Nu är mitt uppdrag fulländadt,
nu stiger Daniel Hjorth, och de stolta
Flemingarna falla. Kathrina, märker du, vi bli
småningom gelikar! Gelikar, hm, det stolta, adeliga
<a id="page-189" class="pagenum" title="189"></a>
blodet skall väl aldrig erkänna den ofrälse
födde som gelike, om än han kunde förvärfva adelig
sköld. Vi få väl se, vi få väl se, tiden späker
mången så småningom.&rdquo;
</p>

<p>
Fru Ebba vaknade som ur en dvala, sedan
folket aftågat. &rdquo;Ordna försvaret nu för det första&rdquo;,
sade hon till Bengt Söfringsson. &rdquo;Om en timme
samlas vi till rådplägning i residenssalen. Infinnen
eder der gode herrar.&rdquo;
</p>

<p>
Fru Ebba hastade opp till sitt rum. Der nedkastade
hon sig i outsäglig ångest. Länge kämpade
hon att vinna styrka. Slutligen utbrast hon
i bön. Hon bad länge, med hög röst, djupt nedböjd
emot golfvet. Småningom lugnades de svallande
vågorna i hennes inre. Ännu låg hon en
lång stund, bedjande, på sina knän och allt lugnare
ljöd hennes röst. Slutligen reste hon sig,
ordnade sin hufva och det hvita förslaget på sin
svarta ylleklädning, och begaf sig till residenssalen,
der hon inträdde med högburet hufvud. Här
möttes hon af herrarne med föreställningar om
nödvändigheten att uppgifva fästet.
</p>

<p>
Stolt och högrest stod fru Ebba inför de församlade
krigarne. &rdquo;Ädle herrar och riddare&rdquo;, började
hon nu sitt tal. &rdquo;Dem ibland eder, som med
sanning och ärlighet äro den goda saken tillgifne,
och som med nit och trohet stridt för sin konungs
sak, dem tackar jag ännu en gång för deras mod,
för deras sjelfuppoffring. Men här finnas ock, Gud
bättre, män af annat slag. Ännu har ingen qvinna
i slottet uttalat ordet kapitulation, det var männen
förbehållet att denna gång vara de mjukaste.
<a id="page-190" class="pagenum" title="190"></a>
Vore alla så till sinnes som jag, så skulle ej hertigen
få in slottet så länge en hand finnes, som
kunde kasta en kula åt fienden.&rdquo;
</p>

<p>
&rdquo;J veten ännu icke, eders frudöme&rdquo;, utlät sig
nu Bengt Söfringsson, att vi svårligen kunna kasta
några kulor. De af hertigen köpta förrädarne,
hafva icke allenast förledt folket att öfverlöpa,
men äfven att förstöra skytteriet. Alla kanoner
äro dels fyllda med sand och jord, dels förnaglade.
Vi stå här redlöse, så herren sig förbarme öfver
oss. Ingen utväg finnes att göra motstånd.&rdquo;
</p>

<p>
Ett ögonblick gaf fru Ebba vika för sin djupa
smärta och sade nästan bittert: &rdquo;Ha, hvad kan
icke menniskan uträtta med en fast vilja! Det
har jag lärt mig af honom, som aldrig tvekade,
aldrig bäfvade, när han skulle följa det rättas
väg; och som aldrig räddes att öfver sig draga
hertigens svåraste vrede, i sitt försvar för sin konungs
rätt. Men J, J bäfven för edra hufvuden,
J bäfven för hertigens straff, och stån ovissa om
J bören följa edert samvete och göra det rätt är
och förtjena eder konungs nåd, eller om J bören
underkasta eder hertigen, derföre att han nu står
här närmast med sin här. Gingo väl alla förrädare
hädan? Nej, jag förstår nu, att jag varit en
godtrogen qvinna, som litat på falska vänners råd,
och trott på dem, som voro min ädle makes fiender!
Dock, förebråelser hjelpa intet, att klaga
vårdar jag mig icke. Försvaras kan icke slottet,
sägen J. Krutet förslår ej heller att spränga det
i luften, dock kunde något dermed uträttas. Det
nya slottet kunde väl dermed förstöras. Väljen
<a id="page-191" class="pagenum" title="191"></a>
alltså, J, som ännu stån eder konung trogne, väljen
emellan att kasta eld i krutet, eller uppgifva fästet.
Gifve Gud att ni hade håg till att välja det förra,
det vore dock en hederligare död, än att hängas
af hertigen, som väl blir mångens lott. Ädle herrar
och riddare, tron dock icke att Ebba Stenbock
är otacksam, hon känner väl att ibland eder finnas
de, som äro trogna som i eld pröfvadt guld,
men hon känner ock, att ännu <em>här</em> finnas förrädare,
och detta bragte på hennes tunga ord, som
endast voro ernade åt några få här närvarande.
Ädle herrar, besluten nu som eder bäst synes, mitt
arbete är slut. Ebba Stenbock förstår icke att uppgifva
ett fäste.&rdquo;
</p>

<p>
Fru Ebba bugade sig och gick långsamt bort.
Hon inträdde slutligen i det hvalf invid slottskyrkan,
der Klas Flemings lik ännu stod bisatt, och
der nedsjönk den stolta qvinnan afsvimmad på
den kista, som inneslöt de qvarlefvor, dem hon lofvat
bevara för ohelgande, men numera ej förmådde
skydda.
</p>

<h2 class="chapter" id="chapter-0-23">
XXII.
</h2>

<p class="noindent">
Mikaelidagen ingick. Slottet hade kapitulerat,
hertig Carl skulle intåga. Alla fruntimmerna i
slottet hade samlat sig omkring fru Ebba, liksom
sökande stöd hos henne. Stor ängslan rådde. Hvar
och en ägde någon kär person, hvilken kunde drabbas
af hertigens vrede. Och dock hade man ännu
ej lärt sig så frukta hans stränghet, som sednare,
när många blodsdomar hade lärt finnarne förstå,
<a id="page-192" class="pagenum" title="192"></a>
att trohet mot deras lagligen krönte konung vore
förräderi och straffades som sådant, just af den,
som sjelf satte alla fjedrar i rörelse, för att inkräkta
thronen. Harm, vrede och sorg jäste inom
fru Ebbas bröst, der hon satt omgifven af
de öfriga fruntimmerna; men hon yttrade icke ett
ord. Omsorgen om slottets uppgifvande hade hon
helt och hållet lemnat åt Bengt Söfringsson och
öfrige officerare.
</p>

<p>
Då nalkades henne Olof Sverkerson, af bönderne
sednare Olof Perkelson kallad, för sina
många gånger utöfvade förräderier, än mot den
ene, än mot den andre, allt huru han tyckte för
ögonblicket vara det för sig fördelaktigaste. Han
framsteg med en ödmjuk bugning och sade: &rdquo;Hans
fursteliga nåde har låtit sig berätta, det här icke
skall vara ärligt spel. Man har sagt honom, att
eders frudöme någorstädes låtit lägga det krut,
som här fanns qvar, till en mina, för att spränga
den i luften när hans fursteliga nåde skulle deröfver
passera. Han har derföre sändt mig för att
utbedja sig nöjet af edert sällskap, på det han åtminstone
icke må blifva utan angenämt medfölje
på himmelsfärden. Han anhåller derföre att ni,
såsom artig värdinna, må emottaga honom vid
porten af edert hus.&rdquo;
</p>

<p>
&rdquo;Sådant ens eget sinne är, sådant väntar man
det hos andra&rdquo;, sade fru Ebba med nästan hvita
läppar. Derpå steg hon opp från sin plats, kastade
en blick omkring sig på fruntimmerna och
sade: &rdquo;Stannen här alla, denna förödmjukelse må
ingen annan än jag bära.&rdquo;
</p>

<p>
<a id="page-193" class="pagenum" title="193"></a>
Med långsamma, men jemna steg vandrade
fru Ebba utför trapporna, öfver borggården, genom
hvalfvet, ut till slottets tunga port, som nu stod
öppen.
</p>

<p>
Mot slottet marscherade de hertigliga tropparna.
I spetsen för dem syntes hertigen sjelf och
någre hans herrar. Hertigen kastade stundom en
bister blick opp emot det fäste, som trotsat hans
makt och fällde några föga vänliga ord. Hans
sinne, uppretadt öfver slottets försvar, hade ännu
ej hunnit blifva mildare genom medvetandet att
nu hafva vunnit sin afsigt. När han kom så nära,
att han blef varse den öppna porten och bemärkte
att fru Ebba stod der, utbrast han: &rdquo;Getingboet
har dock fått lof att ge med sig. Roligt vore att
veta hvad käringen der nu menar. Jo, jag tänker
Ryttarkajsa skall få lära sig att steka sill, i
stället för att glödga kulor. Får väl lära sig att
räkna ärter för granater, Dragonmaja. Hade god
lust att hänga hennes kjortlar som klocka på slottstornet,
med henne sjelf som kläpp i klockan! Nå,
när vi nu väl få fästet inne, skall väl detta finneupproret
ta slut.&rdquo;
</p>

<p>
&rdquo;Blott de ej ånyo få lust att resa sig, när Eders
Furstliga nåde åter måste lemna landet&rdquo;, svarade,
med sjömanna rättframhet, amiralen Peder Stolpe.
</p>

<p>
&rdquo;Åh, det skall jag väl låta dem hederligen
veta, att om något upplopp och förrädiske praktiker
sker hädanefter, skall jag nog så räkna med
dem, att jag, med Guds hjelp, skall räkna dem i
galgen, eho det än må vara, om än sjelfvaste fru
Ebba, huru hon ock må bjebba. Ja, i sanning,
<a id="page-194" class="pagenum" title="194"></a>
bättre svågerlag kunde gamle kung Gösta hafva
skaffat sig, än denna fru Ebba och hennes blodige
och riksförrädiske man. Det var att sätta
bocken till trädgårdsmästare, när den der Stenbockens,
eller rättare, Stengetens slagtardräng till
man slapp som befälhafvare till Finland. Och
geten bräkte ännu på samma ton, sen bocken kolat
af. Jo jo, hon tänker spränga oss i luften, påstås
det, och har anlagt en mina i slottet; men
jag har derför befallt henne att vara oss till mötes
i porten. Vill hon skicka oss till helfvetet, så
skall hon sjelf få vara den första, att helsa på
hin håles fru mamma, med en kärlig systerhelsning.
Kaka söker maka, och gerna kunde de
fara med henne, alla de äreförgätne, upproriske
och hufvudljugare, Anders Larsson och andre,
som tagit sig före befallningen här vid Åbo.&rdquo;
</p>

<p>
Under det hertigen talade, hade han hunnit
till slottets yttre port. Här stod den stolta frun,
en hög gestalt, i djup sorgdrägt. Det endast föga
grånade håret betäckt af ett dok med breda fållar,
och den svarta flanellsklädningen fallande
fotsidt ned omkring henne. Endast de djupblå
ögonen och de hvälfda ögonbrynen aftecknade sig
på det i öfrigt marmorbleka ansigtet. Så stod hon
lik en bildstod, kall, orörlig, den stolta blicken
hvilande på vägen. På hennes anlete blossade opp
en mörk rodnad, i det ögonblick hon igenkände
hertigen, som, med svärdet draget i högra handen,
beträdde vindbryggan; men den försvann åter
lika hastigt, och stel och blek, som förut, stod den
höga frun. Nu vände sig hertigen till henne och
<a id="page-195" class="pagenum" title="195"></a>
sade: &rdquo;Haden J, fru Ebba, tagit sländan i hand i
stället för kommandostafven, så haden J besparat
både er och andra harm. Bättre hade varit om
J rört i grötgrytan, än i mannadåd!&rdquo;
</p>

<p>
Fru Ebba svarade intet härpå, utan sade blott:
&rdquo;På Eders Furstliga nådes befallning är jag här,
för att ledsaga eder.&rdquo;
</p>

<p>
Carl syntes ännu vilja tillägga något, men
fru Ebbas hela hållning imponerade på honom,
och han utsade icke hvad han ernat. Han brukade
just ej låta skrämma sig, men nästan till
sin egen förundran, kände han sig en smula besvärad
vid fru Ebbas sida. Mot sin vilja, måste
han bemöta henne med aktning. Han gick nu
framåt, åtföljd af fru Ebba, men blott en del af
tropparna intågade, resten stadnade utanföre, stående
i led.
</p>

<p>
Ifrigt blickade Carl omkring sig, och hans
skarpa ögon syntes uppmärksamt beskåda allt.
Stundom stadnade han, än för att nogare betrakta
något, än för att utdela befallningar. Hans röst
var sträf och ovänlig, men i hans skarpa blå ögon
lyste glädje öfver att i sin makt hafva fått Finlands
starkaste fäste. Hans resliga gestalt syntes
högre, näsborrarna vidgades, flere gånger strök
han med handen öfver den höga, kala pannan;
dock kom han sig icke till att ge sina tankar luft
i ord. Han var synbarligen besvärad af fru Ebbas
ädla, bleka gestalt vid hans sida.
</p>

<p>
&rdquo;Hvar är Klas Flemings bisättningsrum&rdquo;, sade
han slutligen till Olof Sverkerson, som med beställsamhet
<a id="page-196" class="pagenum" title="196"></a>
fjeskade omkring fursten, &rdquo;vi vilja begifva
oss dit.&rdquo;
</p>

<p>
Fru Ebba kunde med möda qväfva ett utrop,
som ville bryta fram öfver hennes hvita läppar.
Hennes steg syntes mindre säkra, hennes hufvud
mindre högburet, då hon, under fortfarande tystnad,
vid hertigens sida gick uppför den trappa,
som af Olof Sverkerson anvisats, och uppför hvilken
hertigen genast började stiga, sedan han kastat
en blick på fru Ebba, liksom han velat påminna
henne om att medfölja.
</p>

<p>
Under tystnad gick tåget framåt genom kyrkan,
men när det inträdde i hvalfvet och hertigen
befallte att kistan skulle öppnas, då framträdde
Peder Stolpe och sade med sin vanliga rättframhet:
&rdquo;Eders Furstliga nåde, de döda må man
lemna i ro, vare sig vänner eller fiender.&rdquo;
</p>

<p>
&rdquo;Gamle herr Peder&rdquo;, svarade fursten, &rdquo;sköt J
edert takel och tyg mig till behag, som hittills,
men låt mig råda för resten.&rdquo;
</p>

<p>
Efter en stund tillade Carl, som kanske ansåg
nödigt att urskulda sitt tilltag: &rdquo;Hvad skullen
J mena, om man här kunde hitta på medel att
få flottan på litet bättre fötter, utan att behöfva
betunga allmogen med nya pålagor? Hans Kunglig
Majestät i Polen sänder oss väl föga något,
och visserligen behöfva vi hafva flottan i godt
skick till hans och rikets tjenst, på det han icke
må behöfva hyra sig fremmande fartyg, om han
behagar till sitt arfrike komma, om hvilket vi så
ofta anhållit hos honom. Veten J väl, herr Peder,
ofta gömmes gull i stoft och mull. Hafva icke
<a id="page-197" class="pagenum" title="197"></a>
mina sagesmän farit med munväder, så finnes i
denna kista icke något lik, men väl en skatt.&rdquo;
</p>

<p>
Allt modigare hade fru Ebba rest sig opp
under det fursten talade. Hon tycktes nu hafva
återvunnit hela sin stolthet vid den beskyllning,
hertigen uttalat, och med ödmjukhet i blick och
hållning svarade hon: &rdquo;Ja, en skatt i sanning,
ty häri gömmes ett hjerta, som var det ädlaste,
trognaste och redligaste! Men denna skatt kan
dock Eders Furstliga nåde icke vinna. Detta hjerta
slår icke mer!&rdquo;
</p>

<p>
Under det dessa ord vexlades, hade locket
hunnit lyftas af kistan, och derinne syntes nu
qvarlefvorna af hertig Carls bittraste fiende, den
stolte, mäktige, bottentrogne royalisten, Klas Fleming;
han, som skref sig ståthållare öfver Finland,
riksamiral, Svea rikes marsk, friherre till
Wik, herre till Svedja och Qvidja, och som nu
endast företedde en bild af förgängelse, ehuru den
mäktiges lik genom balsamering var skyddadt mot
förruttnelse.
</p>

<p>
Orörlig stod fru Ebba. Ej en tår i hennes
öga, ej en ryckning i hennes anlete utvisade för
den, som varit hennes makes dödsfiende, hvad hon
kände. Hertigen betraktade en stund under tystnad,
stoftet af den man, som varit honom det
svåraste hindret på hans väg till makten, och den
klippa, mot hvilken alla hans anslag brutit sig
och fallit till skam. Slutligen grep han med handen
den döde i skägget och sade: &rdquo;Ha, du min
gubbe, lefde du än, så sutte ej ditt hufvud mycket
säkert nu.&rdquo;
</p>

<p>
<a id="page-198" class="pagenum" title="198"></a>
Med en stolt höjning på hufvudet svarade fru
Ebba: &rdquo;Lefde han, så stode icke Eders Furstliga
nåde här. Han hade väl gett Eder annat att göra
än att komma vid sitt skägg!&rdquo;
</p>

<p>
Dessa fru Ebbas stolta ord har sägnen förvarat,
men icke hvad hertig Carl derpå svarade.
Det hände stundom, att ett djerft språk icke misshagade
honom. Det syntes, som om han deri
skulle funnit ett slags förvandtskap med sitt eget
sinne.
</p>

<h2 class="chapter" id="chapter-0-24">
XXIII.
</h2>

<p class="noindent">
Sedan hertigens folk besatt slottet och noga
ransakat att intet förräderi kunde vara anlagdt
och sålunda ingen fara mera var för handen, hade
fru Ebba erhållit tillstånd att bege sig till sina
rum, der hon befalltes att qvarstadna, och vakt
ställdes utanför dörren. Äfven hennes döttrar
fingo på begäran lof att komma in till henne, men
med vilkor att sedan der qvarstadna.
</p>

<p>
Sigrid erhöll icke samma tillåtelse, och yrkade
den icke heller med all möjlig ifver. Hon
fruktade att på det sättet bli stängd från hvarje
underrättelse utifrån, och hon kände ännu ej hvilket
öde som drabbat hennes trolofvade. Han hade
icke varit bland de uttågande tropparna, icke heller
bland dem hon genom fönstret sett på borggården
sträcka gevär. Var han fängslad, var han
sårad, kanske död? Hennes oro steg med hvarje
ögonblick, hon visste ej till hvem hon skulle kunna
vända sig, för att få upplysning. Sedan fru Ebba
<a id="page-199" class="pagenum" title="199"></a>
var fånge, hade Sigrid intet värn. Hennes far var
ibland dem, som under Stålarms befäl nu tågade
opp mot Tavastland, sedan de blifvit afskurna
från slottet.
</p>

<p>
I sitt bekymmer vände sig nu Sigrid till Stålarms
maka, fru Elin Fleming, och bad denna taga
henne under sina vingars skugga. Fru Elin svarade
bekymrad: &rdquo;Kära jungfru Sigrid, väl ville
jag vara eder till skydd och beskärm, men är ju
sjelf värnlös. Icke kan J dock bege eder till någon
af edra slägtingar på godsen häromkring, om
ni än finge lemna slottet. Hertigens soldater sägas
nu hålla på att plundra hos våra och konungens
vänner. Stanna då hellre hos mig tillsvidare.&rdquo;
</p>

<p>
Sigrid hade ej hunnit mer än tacka fru Elin
för hennes löfte, då gamle Hans framträdde till
henne och sade: &rdquo;Jungfru Sigrid, som är så god
mot hvar och en, törs jag be eder stiga ned i min
kammare. Min son ligger illa sårad. Han tror
att jungfrun skulle kunna lära mig huru jag bör
bete mig för att lindra hans plågor. Han längtar
efter, det ni måtte göra eder den mödan att
hugsvala den döendes själ. Neka mig icke min
bön, jungfru Sigrid, jag ber eder.&rdquo;
</p>

<p>
Sigrid tyckte visserligen det vara svårt, att
uppfylla gubbens begäran, men ville dock icke afslå
hans bön. Bäfvande för det myckna krigsfolket,
begaf hon sig å väg. Ingen ofredade henne
dock, der hon gick åtföljd af gubben, ehuru många
sågo efter den unga, späda flickan och den gamle
gråhårsmannen. Men hvar och en visste, att då
hertig Carl var i grannskapet, var det säkrast för
<a id="page-200" class="pagenum" title="200"></a>
en och hvar att passa på sina åligganden, och att
ej taga sig några friheter. Sigrid med sin gamle
beskyddare gick sålunda oantastad sin väg fram;
och när stundom en vaktkarl frågade hvart de
ernade sig, svarade gamle Hans: &rdquo;till en sjuk&rdquo;,
och så lät vakten dem passera. När de hunnit
på yttre borggården, stadnade Hans och sade:
&rdquo;Nu måste jag dock säga eder, jungfru, att eder
väntar en syn, som torde bli svår att se. Bed nu
Gud om styrka för edert unga hjerta. Det är icke
min son, som ligger döende i mitt qvarter, utan
en annan.&rdquo;
</p>

<p>
Sigrid svigtade: &rdquo;Hans, för Guds skull, hvem,
hvad? &mdash;
</p>

<p>
&rdquo;Ja, tyvärr, jungfrun gissar sanningen, ser jag.
Det är unge herr Enevald Fincke. Jag fann honom
och bar honom in till mig, der jag nu är
ensam. De förre knektarne äro borta, och de svenska
knektarne ha ännu ej hunnit blifva inqvarterade,
men nog komma de väl nu snart. Jag har
förbundit honom så godt jag förstått. Jag ville
ej säga eder förut huru det var, ty gamlas ögon
se stundom igenom de ungas hemligheter, och så
fruktade jag, att J, af oro och otålighet, ej skulle
haft styrka att följa mig hit, om J vetat det värsta.&rdquo;
</p>

<p>
Sigrid hörde ej mer. Med bleknad kind, men
med brådskande steg, hastade hon före den gamle
in i det betecknade rummet. Enevald låg på en
bänk, nästan sanslös; men när Sigrid inträdde,
lyfte han matt opp sina ögon, och hans blick ljusnade.
Den unga flickan lutade sig öfver honom
<a id="page-201" class="pagenum" title="201"></a>
och ett sagta &rdquo;Sigrid&rdquo; sväfvade öfver hans bleknade
läppar.
</p>

<p>
Några ögonblick förgingo. Med stark ansträngning
reste sig Sigrid och sade: &rdquo;Här kan
han ej ligga. Han måste få bättre skötsel och
vård, bättre bädd. Här kan jag icke stadna för
att sköta honom. Vi måste se till att få honom
buren in till staden. Jag stadnar här så länge.
Gå, Hans, bjud till att för penningar och goda
ord få bärare.&rdquo;
</p>

<p>
&rdquo;Jag fruktar detta blir omöjligt. Vakten låter
oss icke bortföra en sårad officer af garnisonen.&rdquo;
</p>

<p>
Sigrid vred sina händer i ångest. &rdquo;Vi måste,
Hans, vi måste. Han kan icke uthärda här på
denna trädbänk och med den skötsel han här kan
få. För Guds skull, Hans, skynda, tala vid vakterna.
Gör allt som är möjligt. Jag stannar här
så länge.&rdquo;
</p>

<p>
Hans gick, ehuru med ringa hopp att något
kunna uträtta, och Sigrid gaf nu sina tårar fritt
lopp. Ett nytt anfall af svaghet föll öfver den
sjuke. Sigrid lyckades dock att återkalla honom
till sans, medelst baddningar med vatten ur ett
trädstop som stod på bordet.
</p>

<p>
Nu återkom Hans. &rdquo;Ingen möjlighet, jungfru,
hertigen har förbjudit att någon, hvem det än
vara må, kan få lemna slottet utan hans eget
tillstånd.&rdquo;
</p>

<p>
&rdquo;O min Gud, han dör, han måste få bortföras,
jag måste få vårda honom.&rdquo; Nu tillade hon hastigt:
&rdquo;Jag går till hertigen.&rdquo;
</p>

<p>
<a id="page-202" class="pagenum" title="202"></a>
&rdquo;Kära, unga jungfru, det kan ni icke våga.
Det fordras starkare sinne än edert, att tala vid
honom. Det har mången rask karl varit rädd för,
och J, med edert tysta och stilla väsende, skulle
alldeles bli bortkommen om han vredgades. Icke
heller torde ni slippa in.&rdquo;
</p>

<p>
&rdquo;Jag måste. Vårda <em>honom</em>!&rdquo; Jag går!&rdquo;
</p>

<p>
Sigrid lutade sig ett ögonblick öfver den sjuke,
som ej hade nog sans, för att veta hvad som föregick
omkring honom, derpå hastade hon bort, tillbaka
öfver borggårdarne, opp för vindstrappan i
ena slottstornet, och vakterna sågo förundrade efter
den bleka, hastande flickan. Ingen hindrade
henne att framgå. Hon syntes gå med sådan säkerhet
och skyndsamhet, utan tvekan huruvida hon
skulle slippa fram, att ingen kom sig före att
fråga med hvad rättighet hon så fritt färdades
omkring. Hon tycktes alls ej tveka derom sjelf.
</p>

<p>
Men vid vindstrappans slut stod en post vid
dörren till de rum, hertigen sjelf bebodde. Han
hejdade hennes gång och sade: &rdquo;Nej, jungfru lilla,
stanna, hit slipper hon inte in.&rdquo;
</p>

<p>
&rdquo;Jag måste tala med hertigen.&rdquo;
</p>

<p>
&rdquo;Åh hå, nödvändigt! tala med Hans Fursteliga
nåde! Det är omöjligt, jungfru lilla. Hans Fursteliga
nåde har ej stunder att prata bort med
vackra flickor.&rdquo;
</p>

<p>
&rdquo;Hindra mig icke, för Guds barmhertighets
skull. Skulle väl Hans Fursteliga nåde kunna straffa
er, för det ni ville låta en stackars flicka gå in i
hans allrayttersta rum?&rdquo;
</p>

<p>
Sigrids böner voro fåfänga. Förgäfves använde
<a id="page-203" class="pagenum" title="203"></a>
hon de mest bevekande ordalag, postkarlen vågade
icke insläppa den bedjande, huru gerna han än
velat.
</p>

<p>
För hvarje förloradt ögonblick steg Sigrids
ångest högre. Vända om, med oförrättadt ärende,
kunde hon icke. Slutligen hördes steg komma
uppför trappan, de närmade sig allt mera. Det var
en af hertigens tjenare, som i handen bar en silfverbägare
och åtföljdes af en tjensteqvinna, bärande
en kanna pösande öl, det hon, på tjenarens
befallning, just hade tappat ur den bästa öltunnan
i slottskällarn.
</p>

<p>
&rdquo;Seså, här just innanför denna kammardörr
får hon ställa kannan på bordet och gå sin väg.
Jag skall sjelf sedan kredentza Hans Furstliga nåde
detta ståteliga öl. Det måste man medge, att icke
låter detta ölet det gamla Åboölets rykte komma
på skam. Icke var det underligt att salig drottningen
Kathrina häraf drack lika gerna, som hennes
herre, högst salig Hans Majestät, konung Johan.&rdquo;
</p>

<p>
&rdquo;Goda Anna, jag ber dig&rdquo;, sade Siri, &rdquo;låt mig
bära in ölet.&rdquo;
</p>

<p>
Anna var högst nyfiken att få titta in i hertigens
rum, så att hon gerna hade åtlydt befallningen
att uppbära ölet, men när hon såg på Sigrid
och varsnade den ångest, hvarmed denna bad
att få aflösa henne i tjensten, så svarade hon:
&rdquo;Gu signe er, jungfru. Nog hade jag gerna gått
sjelf, men så J ser ut, har väl ingen hjerta att
neka er, som alltid är så färdig att göra en hvar
till nöjes. Men kannan är tung för en sån liten
fin hand, må hon veta, jungfru.&rdquo;
</p>

<p>
<a id="page-204" class="pagenum" title="204"></a>
Sigrid grep ifrigt kannan och följde efter tjenaren,
utan att hvarken denne eller postkarlen
gjorde någon anmärkning. Så snart hon inträdt
i rummet, befriade tjenaren henne från sin börda,
och väntade att hon skulle bege sig bort, sedan
hon, som han trodde, fått tillfredsställa sin nyfikenhet.
Men i dess ställe pekade Sigrid på en
dörr vid hvilken stod en annan tjenare och frågade:
&rdquo;Är Hans Fursteliga nåde der?&rdquo;
</p>

<p>
&rdquo;Tyst, tyst! Der äro herrar, och i rummet der
innanföre är hertigen sjelf. Nu måste ni gå bort,
att ingen kommer och träffar er här.&rdquo;
</p>

<p>
Sigrid stod qvar, betänkande huru hon skulle
kunna ställa till, för att slippa in till hertigen.
Tjenaren uppmanade henne allt ifrigare att bege
sig bort, och var högst förlägen då hon ej åtlydde
honom. Att åstadkomma något buller, vågade han
alldeles icke. Härunder öppnades den inre dörren
och en gammal herre utträdde. Hans undersättsiga
figur rördes fram åt golfvet med bastanta
steg och något krökta knän. Den mörke, barske
mannen syntes icke mycket kunna väcka Sigrids
förhoppningar om hjelp, men i blicken låg dock
något vänligt och frimodigt. Sigrid vände sig till
honom och bad med låg röst i de mest bevekliga
ord, det han ville antingen sjelf ge henne tillstånd
att ur slottet föra en svårt sårad, eller om han
ej kunde tillåta detta, att han då ville utverka
det hon finge gå in till hertigen för att bedja honom
sjelf derom.
</p>

<p>
Med ett vänligt ögonkast på den unga bedjerskan,
svarade den gamle krigarn: &rdquo;Hans Furstliga
<a id="page-205" class="pagenum" title="205"></a>
nåde har förbjudit att bortföra någon sårad officer.
Man vet ännu icke hvad han öfver dem besluter.
Alltså, vore han än eder fästman, såsom det synes
mig, så kan nu härvid intet göras. Och hvad
angår att få bönfalla härom hos fursten sjelf, så
torde det föga hjelpa. Icke heller vågar jag bedja
om att få införa eder. Hans Furstliga nåde hör
visst en och hvar af trogne svenske män och qvinnor,
som hos honom vilja söka rättvisa, men vill
icke besväras af husets folk och deras böner och
klagomål, ty de hafva icke gjort sig sådan nåd
värdiga. Gå derföre bort, unga flicka, icke hörer
hertigen eder.&rdquo;
</p>

<p>
&rdquo;Ack, hvad har väl jag stackars, unga barn,
gjort emot Hans Fursteliga nåde? Haf dock barmhertighet
med mig. Kanske har ni sjelf en ung
dotter. Ack, hon ber med mig till edert hjerta.&rdquo;
</p>

<p>
Den gamle krigarn strök sig om sitt gråa
skägg. Han blef varm vid tanken på hus och
hem. &rdquo;Nå, så stå nu då der vid dörren och vänta
så länge. Hans nåde går rättnu härigenom. Försök
då om ni kan få honom att höra eder.&rdquo;
</p>

<p>
Vänta, hon måste vänta! Och hon kände med
ångest hvad Enevald led för hvarje ögonblick och
huru möjligen hans lif berodde af snar hjelp. Hon
tyckte sig känna, huru de smärtor som anföllo
honom, skuro genom henne sjelf i hvarje ögonblick.
Men hon måste dock vänta, någon annan utväg
ägde hon ej. Hon måste ju, tillochmed, anse för
en lycka att henne tilläts att vänta; och dock
blef denna väntan henne för hvarje ögonblick mera
olidlig.
</p>

<p>
<a id="page-206" class="pagenum" title="206"></a>
Tjenaren hade emellertid slagit öl i bägaren,
och infört den i de inre rummen. Derifrån återkom
han och ställde sig äfven att vänta invid ölkannan,
som qvarstod på bordet. Nu hördes liflig
rörelse i rummet invid, dörrarne slogos opp och ut
trädde några herrar, bland hvilka den, som syntes
främst i raden, bar en jernhammare i handen. Det
ljusa håret, den höga pannan, öfver hvilka tre glesa
lockar lågo platt tillkammade, för att dölja att
den var kal, den böjda näsan, de skarpa blå ögonen;
allt instämde med den beskrifning, Sigrid
hört om hertig Carl, så att hon lätt gissade att
det var denne stränge herre, som hon såg för sig.
Hertigens blick föll genast på tjenaren och ölkannan.
&rdquo;Ären J icke, som vanligt, slösare och öleskändare!
Står icke der, nu åter, en hel stor
drickeskanna med präktigt öl och andfalles? Ölebultar
ären J alla, och dock viljen J icke hafva
omsorg om att ölet hålles godt. Ställes det sedan
andfallet på bordet, så grinen J nog, och viljen
hafva nytt; men se, sådan soppa man kokar,
må man supa, och den som grinar åt ölet, han
må dricka vatten. Se till, Göran du, att detta
präktiga ölet der, icke får förstöras, utan ordentligt
slås i muggarne, som ställas på svennebordet.&rdquo;
Han tycktes erna tillägga ännu mera, men varsnade
i detsamma Sigrid, och fäste med någon
förvåning en skarp frågande blick på henne. Ett
ögonblick bäfvade hon tillbaka, men sansade sig
snart, och innan hertigen hade hunnit yttra den
fråga, som syntes sväfva på hans läppar, fattade
hon mod och trädde ett par steg fram. Derpå
<a id="page-207" class="pagenum" title="207"></a>
böjde hon knä och sade: &rdquo;Nådige herre, värdigas
förlåta och bönhöra!&rdquo;
</p>

<p>
Temmeligen vänligt såg hertigen på den unga
flickan, öfver hvars anlete hvilade ett drag af så
djup smärta, men tillika så mycken sjelfbeherskning,
att det syntes nästan oförenligt med ansigtets
milda, barnsliga drag.
</p>

<p>
&rdquo;Nå, hvad begär du, unga flicka&rdquo;, frågade
hertigen uppmuntrande.
</p>

<p>
&rdquo;Att Eders Furstliga nåde täcktes nådigst vilja
tillåta mig att låta ur slottet bortföra min trolofvade
fästman, Enevald Fincke, som ligger sårad
och döende, på det jag må få vårda honom.&rdquo;
</p>

<p>
Hertigens ögonbryn sammandrogos lätt och
kring munnen tecknades några skarpa drag, då
han svarade: &rdquo;En af upprorshopen alltså. Ni
hade, jungfru, gjort bättre, om ni förut rådt honom
att icke sätta sig opp mot sin lagliga öfverhet.
Nu må han stå sitt kast. Skall jag rädda honom
från den nöd han, genom sitt eget onda uppförande,
kastat sig i? Som man bäddar åt sig, så får man
ligga. Huru månge af de fattige bönder i Österbotten
hafva icke fått ligga i vanvård och dö, för
finnarnes förräderi. Han må nu sjelf få försöka
hur godt det gör.&rdquo;
</p>

<p>
&rdquo;Nådige herre, vågar jag anmärka, att Enevald
Fincke nästan icke varit i strid emot bönderne.
Han har först nyligen ingått i krigstjenst.&rdquo;
</p>

<p>
&rdquo;Men har dock redan hunnit visa sitt arga
uppsåt emot konungen, riket och mig. Men hvem
är ni sjelf, unga jungfru, som vågar föra ett så
fritt språk?&rdquo;
</p>

<p>
<a id="page-208" class="pagenum" title="208"></a>
&rdquo;Sigrid Eriksdotter Liljeholm.&rdquo;
</p>

<p>
&rdquo;Jaså, således dotter till Flemingens gode vän
och tjenare! Han, som i alla vägar stått vid blodhundens
sida! Köttmånglarens springpojke!&rdquo; Här
började han att låta den hammare han bar i sin
hand, falla emot inre sidan af andra handen och
liksom slå takten till sina ord. &rdquo;Tycker hon, jungfru,
att jag har skäl att vara henne blid för att
hennes far alltid hållit med Svedjeklas, den svarte
bofven, och varit honom behjelplig att uppresa
folket till uppror emot sin lagliga öfverhet? Tror
hon, att hennes fina jungfrufingrar kunna med
nål och tråd lappa den skadan, som så många
menniskor lidit till lif och lem, för deras skull?
Herr Erik har icke förfarit som en ärlig och kristlig
riddare emot konungen och riket, ja ännu sedan
Klasen ändtligen gick dit han hörde, så har
han hållit fort i sin upproriskhet. Hvilket allt
den allsmäktige Guden, som en rättvis domare
skall straffa. Nu hafva vi dock, Gudilof, stängt
herr Erik med andra förrädare från slottet, som
katten från mjölken. Var han icke en af dem,
som mest hindrade bönderne ifrån att komma och
klaga för mig, när Flemingens ryttare förtryckte
dem och ej lemnade dem ko eller so? Hvem var
mera nitisk än han, att hindra trogne undersåter
ifrån att komma öfver till Stockholm, för att med
de öfrige rikets ständer rådgöra om konungens
och rikets bästa? Hvem var det, som mera än
han, alltid sörjde för att mat icke fattades för
den blodsugarn Klas Flemings upproriska knektehopar?
Hade de fått svälta, så hade de minsann
<a id="page-209" class="pagenum" title="209"></a>
icke lupit efter honom, som svin efter mat-tråget.
Häh!&rdquo;
</p>

<p>
Under det hertigen talade blef han allt ifrigare.
Hans vrede stegrades genom uppräknandet
af de skäl, han ansåg sig äga att harmas, och
hammarn föll numera icke i handen, utan för
hvarje mening slog han ett allt skarpare slag i
bordet, så att det skrällde. Han tycktes liksom
borra ögonen i Sigrid.
</p>

<p>
Mången stark kämpe hade bäfvat för Carls
vrede; att den unga flickan ej utan förskräckelse
kunde åse den, var naturligt, men öfvertygelsen
om att Enevalds lif berodde på det svar, hon nu
skulle få på sin bön, ingaf henne mod att icke
svigta för den stränge herrens hetta. Hon tog nu,
med bäfvan i hjertat, till orda: &rdquo;Hela verlden
säger, att Eders Furstliga nåde är en mot den ringe
rättvis, om än sträng, herre och Eders nåde skall
visserligen icke straffa mig för hvad jag icke kunnat
rå för. Om nu Eders Furstliga nåde icke tillåter
mig att rädda min trolofvade, så är det jag
som straffas; ty han, en riddare och ädling, skattar
väl icke sitt lif allt för högt, men jag stackars
unga flicka, som måste se honom dö, utan att
kunna hjelpa honom, jag blir den straffade. Ack,
vore dock Eders nådes fursteliga gemål här, till
henne ville jag vända mig; hon skulle veta och
förstå huru dyrbar för en qvinna den är, som är
hennes allt. Hennes hjerta skulle visst icke kunna
motstå en olyckligs bön.&rdquo;
</p>

<p>
Ett par af herrarne, som stodo bakom hertigen,
sågo småleende på hvarandra och tycktes mena
<a id="page-210" class="pagenum" title="210"></a>
att ej just hertiginnan vore af så enkom qvinnligt
mjuk natur. Men Carl sjelf såg icke utan ett visst
välbehag på den unga flickan, som så djerft förde
sin talan. &rdquo;Nå, lofvar du på din trolofvades vägnar,
att om han nu räddas, han sedan skall förblifva
sin lagliga öfverhet trogen?&rdquo;
</p>

<p>
&rdquo;Eders nåde, hvad kan jag, en qvinna, lofva,
om jag vill vara ärlig och sann! Kan väl en
qvinna förmå sin make att lyda henne? Kan väl
tjenaren befalla öfver sin herre? Var barmhertig,
Eders Furstliga nåde, så visst som Gud engång
skall vara barmhertig emot eder.&rdquo;
</p>

<p>
Nu steg den gamle mannen, som först talat
vid Sigrid, fram till hertigen och sade: &rdquo;Eders
Furstliga nåde behagade gifva mig några nådiga
ord för de ringa tjenster jag gjort vid fästets
intagande och lofvade hafva mig med någon belöning
i minnet. Värdigas Eders nåde nu, om jag
någon lön anses värd, att belöna mig medelst beviljande
af denna unga flickas bön.&rdquo;
</p>

<p>
&rdquo;Käre herr Peder Stolpe&rdquo;, svarade hertigen,
&rdquo;hvad hafver J för vänskap för henne?&rdquo;
</p>

<p>
&rdquo;Jag ser henne i dag för första gången och
har till henne ingen förbindelse, men hon rör mitt
gamla hjerta.&rdquo;
</p>

<p>
Huruvida fursten ernade bifalla Peder Stolpes
begäran eller icke, hann Sigrid ännu ej få veta,
då med detsamma en tjenare anmälte att Stjerntydaren,
som hertigen låtit kalla opp på slottet,
nu hade anländt och väntade på att få företräde.
</p>

<p>
&rdquo;Aha&rdquo;, sade Carl, &rdquo;låt honom komma in, vi
vilja genast pröfva hvad han duger till.&rdquo;
</p>

<p>
<a id="page-211" class="pagenum" title="211"></a>
Mäster Sigfrid Aronsson Forsius infördes och
stadnade under djupa bugningar vid dörren, men
såg ej nu så bortblandad ut, som den afton då
han uppträdde hos Flemingens familj. Han hade
haft tid att sansa sig sedan han blef kallad, och
fann att mycken vigt kunde ligga derpå, att han
icke blefve försagd. &rdquo;Jordens väldige&rdquo;, sade han
vid sig sjelf &rdquo;hvad äro de dock annat än stoft!
Inför vetenskapens heroer må du bäfva Sigfridus,
de som väldige äro i andens rike, icke inför desse
materiens trälar, som kalla sig jordens store. Deras
makt är blott en flägt i öknen mot den storm,
som beherrskas af de hemliga vetenskapernas
konungar. Carolus, hertig, dig, dig vill jag väcka
med sanningens ord.&rdquo; Under dessa tankar inträdde
mäster Sigfrid nu.
</p>

<p>
&rdquo;Välkommen, mäster Sigfrid! Godt, att J just
kunnen ge mig ett prof på eder berömda skicklighet
att spå i händerna. Spå nu för mig hvem
denna unga flicka skall få till man?&rdquo;
</p>

<p>
Mäster Sigfrid steg fram, tog med en vänlig
helsning Sigrids hand och blickade noga deri.
Slutligen lemnade han henne och gick fram till
hertigen. Med låg röst för att ej höras af någon
annan, sade han nu: &rdquo;Detta skulle jag knappt
hafva trott! Tärnan är fager och hjertat skiner
klart som karfunkel sten, men ogift blir hon ändå.&rdquo;
</p>

<p>
&rdquo;Ogift, J torde lätteligen misstaga eder&rdquo;, sade
hertigen, &rdquo;se nogare åt.&rdquo;
</p>

<p>
&rdquo;Nej, det kan en hvar, om än föga i chiromantin
invigd, se huru hennes <em>linea vitæ</em> löper ut
<a id="page-212" class="pagenum" title="212"></a>
i årets fjerde hus, utan att korsas af någon annan
lifslinie. Hon blir aldrig gift!&rdquo;
</p>

<p>
&rdquo;Åh hå, mäster, J ären en dålig spåman.&rdquo;
Derpå vände han sig till Sigrid sägande: &rdquo;Nå
väl, J mågen nu bortföra eder fästman och vårda
honom. Unge herr Carl Lennartson, se till att
ej vakten hindrar henne, så tänker jag mäster
Sigfrid skall få lång näsa med sina profetior. Akten
eder väl, mäster, att ej i edra almanackor
prata dumma prognostiker om adel och förnämt
folk, som J icke ären värdige att kyssa på deras
med lera besmorda sko. Och vill J eder derefter
icke packa och rätta, så skall jag visa eder hvar
David köpte ölet! J gode herrar Stjernetydare,
må icke tro, att J kunnen rifva ner stjernorna
ändå.&rdquo;
</p>

<p>
Ödmjukt svarade mäster Sigfrid: &rdquo;Eders Fursteliga
nåde täcktes icke illa upptaga, hvad jag i
välmening låtit påskina om fåfänga och yppighet
bland de höga, och icke heller misstro min spådom
om jungfru Sigrid Liljeholm, som nog torde
sig besanna.&rdquo;
</p>

<p>
Hertigen, som ingalunda var fri från sin tids
tro på stjerntyderi och spådomskonst, kände sig
nästan bragt ur concepterna genom mäster Sigfrids
trygga språk. Han besinnade sig en stund. Man
hade hos honom klagat öfver den lärdes förmätenhet,
att i sina skrifter tadla adeln; härföre hade
han nu fått sin tillbörliga näpst, och då hertigen
just icke ansåg honom med oskäl hafva skrifvit
om adelns fåfänga och yppighet, så var fursten
i sin själ ej missnöjd med de sanningar den fått
<a id="page-213" class="pagenum" title="213"></a>
höra af mäster Sigfrid. Säker om sin spådomsförmågas
pålitlighet syntes ock denne vara.
</p>

<p>
&rdquo;Nå, mäster Sigfrid, kunnen J nu säga mig
något om mig sjelf då?&rdquo; frågade Carl efter en
stund, betänksamt.
</p>

<p>
Mäster Sigfrid tog hans hand, kastade en blick
derpå, såg närmare, lade sin hand öfver ögat och
sade slutligen: &rdquo;Täcktes Eders Furstliga nåde
tillåta mig, att efter stjernorna utkasta edert horoskop.
Hvad jag i eder hand läser, vågar jag
icke lika fritt uttala, som en ung flickas giftas
öde. Jag är rädd att säga mera, än jag kan försvara.
En krona fäller lätt ett hufvud, om än
blott spåmannens. Det är nödigt, att först se om
stjernorna besanna, hvad handens linier säga.&rdquo;
</p>

<p>
Hertigen ryckte till. Om en stund frågade
han: &rdquo;Tror J ock fast och orubbligt hvad <a id="corr-32"></a>J läsen
i menniskors händer och i stjernornas ställningar?&rdquo;
</p>

<p>
&rdquo;Jag tror, att den makt icke bedrager, som
skapat menniskohanden och som utstakat banan
för stjernorna på fästet!&rdquo;
</p>

<p>
&rdquo;Men kunnen J ock läsa rätt? Förstån J,
hvad J läsen, eller är det kanske idel falskhet
dermed?&rdquo;
</p>

<p>
Sigfrid Aronsson Forsius steg ett steg tillbaka,
i hans vanligen lugna anlete uppflammade en blixt
af vrede, men han qväfde den snart med att säga
till sig sjelf: &rdquo;Lättast bevisas, af misstanke om
oädelhet, det sinne som råder inom menniskan.&rdquo;
Högt yttrade han intet.
</p>

<p>
&rdquo;Nåväl&rdquo;, sade nu hertigen. &rdquo;Ni må läsa i stjernorna
för mig. Och dock vill jag icke obetingadt
<a id="page-214" class="pagenum" title="214"></a>
lita på edra ord. Ett prof vill jag hafva. Är
hon, denna unga flicka, som J dömden brudkronan
af, är hon icke gift inom fem år härefter, så antager
jag eder till min stjerntydare.&rdquo; I sin själ tillade
han: &rdquo;och riksastronom;&rdquo; men tillade sedan
åter högt: &rdquo;Är hon dessförinnan gift, så mågen
J vakta eder för att fuska i ett handtverk, som J
icke förstån. Detta är icke lång pröfvotid, men
skulle hon ock ännu sedan komma eder spådom
på skam, så kan jag väl ännu då hitta på att lära
eder, det icke allenast J hafven underliga konster
för eder, utan att ock jag har krut, som intet smäller,
ty goda bastrep finnas i huset. Men nu mågen
J mitt horoskop redeligen ställa, och så vele
vi se till, att eder så länge allt biträde gifves, som
J kunnen åstunda och vilje vi vara eder en nådig
herre, så länge vi se eder det förtjena.&rdquo;
</p>

<p>
Sigrid hade aflägsnat sig genast när hon erhöll
hertigens löfte, och genom herr Carl Lennartsons
bemedling lyckades det henne lätt, att få både
bår och bärare, och innan kort var tåget färdigt
att vandra bort från slottet med den sjuke.
</p>

<p>
Mäster Sigfrid hade blifvit något uppehållen
genom tvenne unga officerare, som nödvändigt ville,
att han skulle spå dem i händerna. Mäster Sigfrid
varnade dem för att lättsinnigt missbruka
konstens helgd, och ville ej gå in derpå. Emellertid
hade Sigrid, med tillhjelp af gamle Hans,
hunnit få det bedröfliga tåget så långt i gång, att
det just i sjelfva porthvalfvet möttes af mäster
Sigfrid.
</p>

<p>
&rdquo;Se, hvilket lyckligt möte! J, mäster Sigfrid,
<a id="page-215" class="pagenum" title="215"></a>
skolen visst med godhet säga mig, stackars flicka,
huru jag bör bete mig för att få den sjuke rigtigt
förbunden och vårdad. Jag förstår mig väl litet
derpå, men är så oerfaren. Finnes här någon
skicklig bårdskärare, så ville jag helst anlita en
sådan.&rdquo;
</p>

<p>
Mäster Sigfrid lofvade villigt att biträda Sigrid
med råd och dåd, men då invände Carl Lennartson,
som medföljde till yttersta porten: &rdquo;Kan
ni, mäster Sigfrid, vilja åtaga eder att hjelpa
denne unge, sjuke herre? Kan ni göra det af redligt
hjerta, då J veten hvad derpå beror?&rdquo;
</p>

<p>
&rdquo;Unge herre&rdquo;, svarade mäster Sigfrid. &rdquo;Var
säker derpå, att hvad som är bestämdt, det sker,
och ringa menskliga tillgöranden förändra icke
ett strå. Jag skall samvetsgrannt bjuda till, att
göra hvad jag kan, för att denne sjuke herre må
blifva frisk, och är fullt öfvertygad om, att hvad
som är förut sagdt, skall lika säkert ske, som om
jag i detta ögonblick sloge honom ihjäl. Dertill
kunde hon väl ock med dessa fagra ögon hitta
sig en annan fästeman. J synens mig icke ens
sjelf se så okärt på henne.&rdquo; Carl Lennartson rodnade
och påskyndade sina steg för att upphinna
Sigrid, som medan han talat med mäster Sigfrid,
hunnit jemte båren utom porten.
</p>

<p>
&rdquo;Nu, jungfru Sigrid&rdquo;, sade han i det han bugade
sig, &rdquo;nu får jag ej längre det nöjet att vara
eder till tjenst. Det fägnar mig att kunna lemna
eder i ett så godt beskydd som mäster Sigfrid
Aronssons.&rdquo;
</p>

<p>
Sigrid tackade med några ord sin unge riddare,
<a id="page-216" class="pagenum" title="216"></a>
och tåget fortsattes åt staden så fort, som
den sjukes tillstånd det tillät.
</p>

<h2 class="chapter" id="chapter-0-25">
XXIV.
</h2>

<p class="noindent">
Ännu föll icke hertigens hämnd blodig öfver
hans motståndare, men oqvädins ord och tillochmed
stryk sparades icke.
</p>

<p>
Fru Ebba och hennes döttrar, fru Elin Stålarm
och de flesta andra förnäma fruar, som funnos
på slottet bortfördes fångna till Sverige. Till
befälhafvare på Åbohus, förordnade hertig Carl
äfven nu en Fleming, men denne hade varit riksmarskens
bittraste fiende. Den nyss utnämnde
befälhafvaren bad i ödmjukhet, att Hans Furstliga
nåde måtte befria honom från den ansvarsfulla
tjensten. Konungen höll honom redan misstänkt
och skulle möjligen onådigt anse, om han åtoge
sig befälet i Åbo, utan hans förordnande. Men
hertigen lät ingen undskyllan gälla, och förklarade,
att som en redlig kunglig majestäts och kronans
undersåte, finge Fleming icke neka att göra sitt
bästa i rikets tjenst. Skulle konung Sigismund
sjelf infinna sig för att omhändertaga fästet, skulle
han det ock honom genast tillhanda hålla. &rdquo;Och&rdquo;,
tillade hertigen, &rdquo;J mågen eder icke undskylla,
der fosterlandet eder behöfver. Jag tager Gud
till vittne uppå huru jag vänligen och kärligen
alltid riket tillhanda hållit åt hans kunglig majestät,
konung Sigismundus i Polen, och bjudit honom
att sjelf komma och föra regimentet. Men
<a id="page-217" class="pagenum" title="217"></a>
han låter sig förvillas af upproriske, som förtala
mig och hans sanna vänner; men skall dock visserligen
herren Gud de onda på skam komma
låta; och mågen J ingen annan än åt konungen
sjelf i egen person fästet öfverleverera, eller ock
åt dem, som af mig dertill med fullmagt försedde
äro; men manneligen utestänga denna förrädareligan
här i Finland. Våga de att försöka röra
på sig en gång till, så skola de få försöka huru
det har sig att löpa hufvudlös, om mästerman
ännu har någon slipsten qvar. För denna gången
vill jag hafva fördrag som en nådig herre, och
låta nåd gå för rätt; men hjelper ej det, så finnas
bastrep nog till att ge dem halsdukar af, och
skall dervid icke behöfva hushållas. J stannen
alltså nu här, och tillsen det slottet hålles mig
och konungen troget tillhanda.&rdquo;
</p>

<p>
Fleming bäfvade för det kinkiga uppdraget
att tjena två herrar. Han visste allt för väl att
den, som tjenade hertigen, stode i fullt uppror
emot konungen, och ehuru han hatat Klas Fleming,
så var han dock hans sak trogen. Men att
stå gent emot hertig Carl och neka att lyda hans
befallningar, vågade han icke. Han ägde icke eller
sin frändes orubbliga trohet och oböjliga redlighet,
som icke tillät någon dagtingan med samvetet.
Fleming stadnade sålunda, som befälhafvare,
på det numera högst dåligt försedda fästet,
derifrån hertigen hade bortfört de bästa kanonerna
och der munförrådet var förtärdt.
</p>

<p>
Att försvara det mot Stålarm och finnarne,
torde väl hafva varit föga görligt, men försöktes
<a id="page-218" class="pagenum" title="218"></a>
också icke, det öfverlemnades genom dagtingan;
och innan två månader förlupit sedan hertig Carl
lemnat Finland, stod Stålarm åter på Åbo slott
såsom högste befälhafvare i landet.
</p>

<p>
Ändteligen blefvo nu ock Klas Flemings jordiska
qvarlefvor nedsänkta i den, i Pargas kyrka
väntande grafven. Sedan den hunnit bli färdig,
hade tiden varit alltför osäker, för att fru Ebba
skulle kunnat våga föranstalta om den stora högtidligheten.
Under belägringen blef det omöjligt,
och slutligen hade hertigen strängt förbjudit begrafvandet
af den döde. Men nu blef det den
första omsorgen, sedan konungens anhängare åter
inkommit på slottet, att med pomp och ståt föra
den fordom så mäktiges lik till sin hvilostad.
</p>

<h2 class="chapter" id="chapter-0-26">
XXV.
</h2>

<p class="noindent">
I sin länstol vid en knyppeldyna satt Margaretha,
enka efter myntmästaren Welam de Wyk,
men numera omgift. Unge Welam de Wyk, hennes
son af förra giftet, stod framför henne på andra
sidan om knyppeldynan. Ynglingen var af
en sällsynt skönhet och äfven i modrens drag syntes
spår af, att hon fordom varit vacker, men dragen
hade nu blifvit skarpa och hårda och hela
figuren kantig. Mycken skärpa låg i hennes öga,
men den var dock nu betydligt mildrad genom
det välbehag hennes modershjerta måste känna,
då hon blickade på sonen, hvars kraftfulla gestalt
<a id="page-219" class="pagenum" title="219"></a>
och lifliga drag talade lika mycket om helsa och
styrka, som anletet om fägring.
</p>

<p>
&rdquo;Ja, i sanning&rdquo;, sade fru Margaretha, &rdquo;den
höga äran att få detta förnäma sällskapet i huset,
hade man gerna kunnat vara af med. Jag är säker
på att de, ehuru fångar, som nätt och jemt
ha Hans Furstliga nåde att tacka för, att de sluppit
med lifvet, dock tycka sig ha att befalla i
huset. Åh ja, min gunstiga fru Ebba, har äran
att känna det sturska Stenbockeblodet. Nu, sedan
de genom tvenne drottningar kommit i slägtskap
med kungahuset, tro de sig rätt sjelfva vara
kungar.&rdquo;
</p>

<p>
&rdquo;Men, min mor, ännu förstår jag icke hvarför
det Flemingska herrskapet skall hit i huset.&rdquo;
</p>

<p>
&rdquo;Mig synes lätt att förstå&rdquo;, svarade fru Margaretha
sträft, &rdquo;att fru Ebba Stenbock, Klas Flemings
hustru och medhjelperska, som understått
sig att försvara Åbohus emot Hans Furstliga nåde,
icke kan få strafflöst drifva sitt ofog.&rdquo;
</p>

<p>
&rdquo;Icke frågar jag om den större eller mindre
rättvisan af hertigens mått och steg, utan hvarföre
dessa damer skola förvaras här i vårt hus?&rdquo;
</p>

<p>
&rdquo;Emedan Hans Furstliga nåde så befallt. Hvad
annat?&rdquo;
</p>

<p>
&rdquo;Hafven J då, mor, åtagit eder befattningen
att vara fångvakterska? Detta synes mig illa och
skymfligt. Icke är detta hus ett fängelse, och icke
J en fångvakterska. J måtte väl icke gå in på
denna hertigens åstundan?&rdquo;
</p>

<p>
&rdquo;Hans nåde har härom tillsagt åt Jörgen Bähr,
<a id="page-220" class="pagenum" title="220"></a>
och hvad min herre och man i mitt ställe lofvat,
det vill jag uppfylla!&rdquo;
</p>

<p>
&rdquo;Herr <a id="corr-33"></a>Jörgen må vara eder herre, men det
öfvergår hvad han har rätt att befalla, att min
salige faders hus skulle blifva ett fängelse.&rdquo;
</p>

<p>
&rdquo;Min son, betänk, att du talar med din moder
och kom ihåg den vördnad du är henne skyldig.
Det gör mig ondt att behöfva påminna dig
härom.&rdquo;
</p>

<p>
Denna påminnelse gjöt genast lugn öfver Welams
uppsvallande ifver. Han kände sjelf sitt lifliga
lynne, och fruktan att förgå sig mot modren
var alltid nog för att svalka honom, så snart han
kände sig bli varm. Han stod en stund tyst, men
tillade sedan med bedjande röst: &rdquo;Min morkär,
kunnen J icke ändra detta beslut?&rdquo;
</p>

<p>
&rdquo;Nej, Welam, och vill det icke heller. Hans
Furstliga nåde har förordnat, och mig synes
bäst, att så sker. Jag är öfvertygad om, att det
skall lända dig sjelf till fromma. Dessutom tänker
jag visst icke förödmjuka mig inför dessa damer,
så att du kan vara helt lugn.&rdquo;
</p>

<p>
&rdquo;Att bära aktning för de olyckliga och i hvad
man kan, mildra ett hårdt öde, icke är ju det att
förödmjuka sig, moder!&rdquo;
</p>

<p>
Åter en stund teg den unge Welam och gick
långsamt fram och åter på golfvet. Slutligen stadnade
han vid sin mors knyppeldyna och sade:
&rdquo;Mor, jag åtminstone kan icke vara med om detta.
Jag reser i morgon till Hufvesta. Ni må använda
mina rum för edra gäster, om så fordras, för att
de må få det beqvämare och mera enligt sin börd.
<a id="page-221" class="pagenum" title="221"></a>
Så länge min faders hus är ett fängelse, bor åtminstone
jag icke der. Förlåt mig, morkär, jag
kan icke finna mig der. Men då ni en gång åtagit
er denna ledsamma sak, så hoppas jag att ni
åtminstone gör hvad ni kan, för att edert hus må
blifva för dessa damer en så dräglig vistelseort,
som det är möjligt, och att ni behandlar dem
som gäster och icke, mera än oundvikligt är, låter
dem känna att de äro fångar.&rdquo;
</p>

<p>
&rdquo;I sanning, det måtte icke vara till lycka,
som hertigen hedrat vårt hus med detta förtroende,
då det genast medför den påföljd, att min
son glömmer sig nog långt, för att vilja undervisa
mig i mina skyldigheter. Dem vill jag dock
hoppas att jag kände innan du blef född.&rdquo;
</p>

<p>
Welam bugade sig för sin mor i det han
sade: &rdquo;Guds fred, moder. Nu far jag till Hufvesta.
Vredgas icke på mig nu, morkär, när vi just
skola skiljas.&rdquo; Han tog hennes hand, kysste den
vördnadsfullt och fick af sin mor en kärleksfull
blick och några vänliga ord till afsked.
</p>

<p>
Så högt än fru Margaretha älskade sin son, så
glömde hon dock aldrig, att af honom fordra den
djupa vördnad, föräldrar denna tid ansågo sig äga
rätt till af sina barn, äfven sedan de voro fullvuxna
och utgått ur föräldrahuset. Welam var
kapten vid flottan, men inför sin mor var han
ännu den ödmjuke, vördnadsfulle gossen.
</p>

<p>
Herr Jörgen Bähr ville han deremot icke
anse med sonlig vördnad och ödmjukhet, ehuru
denne var gift med hans mor. Fru Margaretha
åter stod nu, mera strängt än någonsin, på sina
<a id="page-222" class="pagenum" title="222"></a>
rättigheter emot sonen, sedan hon sjelf börjat
finna det svårt, att uppfylla sin sednare mans fordringar
på ödmjukhet och undergifvenhet. Det
gick henne, såsom det ofta går menniskor af mindre
ädelt sinne, att de på den, som står under
deras välde, hämnas det förtryck de sjelfva lida,
ehuru sådant oftast sker omedvetet.
</p>

<p>
En stund efter Welams afresa inträdde Jörgen
Bähr till sin hustru, nedsatte sig i en gungstol
och sade, temmeligen vänligt: &rdquo;Säger du till
åt Lisa, att hon hemtar mig tofflor, dessa skodon
besvära mina fötter.&rdquo;
</p>

<p>
Fru Margaretha steg genast opp och gick ut.
När hon återkom, nedsatte hon sig ej genast vid
sin knyppeldyna, utan stadnade vid mannens stol
i det hon sade: &rdquo;Fru Maria Johansdotter, min
fränka, har bjudit mig till sig, hon ernar låta
döpa sitt lilla barn i dag. Jag skulle gerna gå
till henne, om så passar.&rdquo;
</p>

<p>
&rdquo;Jag måste sjelf gå ut i afton, och båda kunna
ej vara borta, ifall fru Ebba skulle hithemtas under
tiden.&rdquo;
</p>

<p>
&rdquo;I afton. Vill du låta mig veta, hvilken tid
du går ut?&rdquo;
</p>

<p>
&rdquo;Åhja, kanske klockan omkring fyra.&rdquo;
</p>

<p>
&rdquo;Innan den tiden kunde jag mycket lätt vara
hemma.&rdquo; Jörgens blick mulnade, han teg, men såg
ond ut.
</p>

<p>
Fru Margaretha sade ej heller något vidare,
utan gick att sätta sig vid knyppeldynan och började
reda sina trådar. En stund tego båda. Lisa inhemtade
tofflorna. Slutligen trädde Jörgen dem
<a id="page-223" class="pagenum" title="223"></a>
på sig och sade med detsamma: &rdquo;Jag ref i ons ett
hål på min gröna rock, det behöfver lagas.&rdquo;
</p>

<p>
Fru Margaretha gick för att hemta rocken. När
hon återkom, framtog hon en korg, deri en mängd
nystan förvarades. &rdquo;Dessa passa ej i färgen&rdquo;, sade
hon nästan vid sig sjelf.
</p>

<p>
&rdquo;Du köpte ju grönt silke häromdagen, såg
jag&rdquo;, sade mannen.
</p>

<p>
&rdquo;Ja, det finnes här, men det är för ljust, det
duger icke. Men jag vet att krämarn här midt öfver
har att sälja silke, jag skall hastigt gå dit
och välja något passligare.&rdquo;
</p>

<p>
&rdquo;Du tänker således icke foga dig efter min
önskan, att du må stadna hemma&rdquo;, sade Jörgen,
med sammanknipna, darrande läppar.
</p>

<p>
&rdquo;Jag förstod icke, att du hade något emot, det
jag för ett ärende skulle på ett ögonblick gå tvärs
öfver gatan, och det är ju till din rock, som silket
behöfves&rdquo;, svarade fru Margaretha, som började
känna tårar stiga opp i halsen.
</p>

<p>
&rdquo;Låt Lisa gå&rdquo;, svarade Jörgen bestämdt, med
vredgad röst.
</p>

<p>
Mycket ödmjukare, än man skulle ansett möjligt
för fru Margarethas kantiga figur, svarade
denna: &rdquo;Jag fruktar Lisa icke förstår att välja.&rdquo;
</p>

<p>
Att mannens vrede nu steg högt, såg hon på
läpparnes darrning, men hade svårt att förstå,
hvarmed hon så retat honom. Utan att dock våga
yttra något, gick hon att tillkalla Lisa, visade
henne rocken, lemnade åt henne silket och bad
henne gå i krämarns bod, för att köpa mörkare
silke, och välja det i färgskiftning lika rocken.
</p>

<p>
<a id="page-224" class="pagenum" title="224"></a>
Fru Margaretha vågade ej sätta sig för att
försöka reda sin knyppling, ty hon visste att mannen
skulle anse det som ouppmärksamhet emot
det arbete, han ålagt henne. Hon satt derföre
med rocken i famnen till dess Lisa återkom.
</p>

<p>
&rdquo;Hvad tänker du på, flicka&rdquo;, sade fru Margaretha
fräsigt, och med en slags belåtenhet omfattande
tillfället att få låta emot någon den harm
utbryta, som började koka inom henne, &rdquo;ser du
då inte, att det der silket är ljusare, än det du
fick till prof, och du skulle ju köpa mörkare.&rdquo;
</p>

<p>
&rdquo;Silket är ju rätt bra likt&rdquo;, inföll Jörgen, &rdquo;men
du är alltid otålig, hvem kan göra dig i lag.&rdquo;
</p>

<p>
Lisa gick och frun satte sig att stoppa med
det olika silket, men arbetet blef naturligtvis ej
vackert, utan stoppen blef ganska synbar. &rdquo;Jag
hade kunnat skicka den ut att lagas&rdquo;, sade Jörgen,
när frun lemnade honom rocken. &rdquo;Det synes
nog på arbetet, hur villig du var att göra det.&rdquo;
</p>

<p>
Fru Margaretha vågade ej invända, det hon
gjort sitt bästa och att silkets färg var anledning
till att det syntes; men den orättvisa beskyllningen
för ovillighet sjöd i henne.
</p>

<p>
Jörgen Bähr fortfor nu en lång stund, under
tystnad, att låta gungstolen gå. Fru Margaretha
knypplade i tysthet. Slutligen yttrade Jörgen torrt:
&rdquo;Fru Ebba och hennes döttrar torde snart vara
att förvänta, blir allt i ordning?&rdquo;
</p>

<p>
&rdquo;Jo, snart hoppas jag allt är ställdt enligt
dina ordres. Welam for ut till Hufvesta. Han erbjöd
sina rum, för att de fångna damerna skulle
<a id="page-225" class="pagenum" title="225"></a>
kunna få mera utrymme, efter hans rum just stöta
intill deras.&rdquo;
</p>

<p>
&rdquo;Du kan ju taga dem alla.&rdquo;
</p>

<p>
Fru Margaretha såg på sin man, för att få
reda på, om det var så hans verkliga mening;
men han vände sig ifrån henne emot fönstret.
&rdquo;Skall jag då låta bortföra alla onödiga möbler
ifrån dessa, liksom ifrån de andra båda rummen?&rdquo;
</p>

<p>
Nu vände sig Jörgen om, och fru Margaretha
såg att han var nästan blek af vrede: &rdquo;Jag vånner
du låte bära bort dig sjelf först! Får jag
någonsin ha en oförbittrad stund för dig? Jag
var så enkom nöjd och glad, när jag kom hem;
Hans Furstliga nåde var mig så särdeles nådig,
och hade låtit kalla mig, för att ge mig några
befallningar om de fångna fruntimmerna. Jag var
så upprymd och tänkte få prata en förtrolig stund
hos min hustru. Men det hade jag bort veta förut,
att din motspänstighet alltid skulle förderfva hvarje
glad stund.&rdquo;
</p>

<p>
&rdquo;Min Gud, hvad är det då, som jag sagt eller
gjort&rdquo;, frågade ängsligt fru Margaretha.
</p>

<p>
&rdquo;Det förstås, du är oskyldig och har aldrig
felat, det vet jag nog af gammalt! Hvad har du
väl annat gjort, än motsagt mig hela tiden, sedan
jag kom in. Den undergifvenhet och aktning, du
är skyldig din man, den synes du rakt ej veta
af. För husfredens skull, ger jag efter i det längsta.
Det är väl derföre du också aldrig vill ge
med dig, utan alltid skall ha din vilja fram. Ingen
annan man skulle tåla motsägelser af sin hustru,
sådana du nu i dag ock hållit på med.&rdquo;
</p>

<p>
<a id="page-226" class="pagenum" title="226"></a>
&rdquo;Då äro de ock, i sanning, tyranner&rdquo;, utbrast
fru Margaretha, &rdquo;om ej ...&rdquo;
</p>

<p>
&rdquo;Det är så, ja. Jag känner den visan. Den
sjunges alltid, att männerne äro tyranner. Den
har jag nog hört.&rdquo;
</p>

<p>
&rdquo;Ja, <em>om</em> det verkligen är så, att ingen annan
hustru får följa sin egen vilja så mycket, som jag,
då äro, i sanning ...&rdquo;
</p>

<p>
&rdquo;Envis i sista stunden! Kan du aldrig ge
med dig och lära dig undergifvenhet. Men se,
lyda skall du, och kom ihåg att du aktar dig härnäst.
När du hör, att jag ärnar mig ut och vill
ha dig hemma, då har du ingen ro för att du
skall ut. Huru mycket knotter och oväsende gör
du icke, för att jag ber dig laga några stygn på
min rock! Och när jag redan i dag bestämt för
dig de två rum, fångarna skola bebo, då kommer
du åter och vill ställa efter din näsa. Nej, Greta,
passa på att foga dig, det är tid på, att jag blir
herre i huset.&rdquo;
</p>

<p>
Fru Margaretha teg, men högt blossade rodnaden
på hennes eljest bleka kind. I detsamma kom
Lisa och bad frun komma och se om ett skåp
blifvit rätt stäldt. Frun följde henne, men stadnade
sjelf några minuter i farstun, hvarunder hon
girigt insög den kalla höstluften.
</p>

<p>
&rdquo;Hvarföre blef jag skapt till qvinna. Att vara
man, att herrska! Detta vore lycka. Ja, jag tror
jag kunde vara god, om jag vore man; men hyckla
och smila, den förtrycktas vapen, ha, jag föraktar
dem. Välan&rdquo;, här skrattade hon ett obehagligt
skratt, &rdquo;jag skall bli god och lydig, jag skall
<a id="page-227" class="pagenum" title="227"></a>
hyckla, jag skall smila, jag skall sälja min själ
till list och elände. Jag har dock varit ärlig, om
än kanske stundom sträf. Ödmjukare kan jag ej
vara! Var jag då verkligen uppstudsig i dag? Nej,
nej, jag var det icke! Men jag skall smila, jag
skall ljuga, jag skall låta kalla mig god, till
belöning för min lögn. &mdash; Ha, qvinnor, också
jag får ju qvinnor att herrska öfver. Ha, ha,
fru Ebba, hvarochen är herre öfver sin stackare,
och nu är ni min.&rdquo; Hon gick in i de rum, som
iordningställdes för de fångna fruntimmerna, och
de anordningar, hon der vidtog, ökade ingalunda
de få beqvämligheter, man bestämt för dem.
</p>

<p>
Jörgen Bähr steg opp och slog några slag
öfver golfvet. &rdquo;Ja, giftermålet är en säck med
många ormar och en ål uti, huru hoppas att just
få tag i ålen! Sådana äro qvinnorna! Bland tusende,
hvar finner man en, som är foglig och icke
träter emot i det sista? Sedan den der smulan
ungdomsrosor är förbi, återstå blott taggarne. Dumt
att gifta sig med en gammal qvinna. Då får man
ej ens den der smulan fägring, och hvad är sen
hela slägtet värdt. En hushållerska, som sköter
mitt hus, kan jag köra bort när jag vill; en hustru
kan jag ej slippa. Hvad vill man göra, man
får väl lof att dra sitt kors med tålamod. Men
visst skall frun lära sig lyda utan invändningar,
dertill är jag herre i mitt hus.&rdquo;
</p>

<h2 class="chapter" id="chapter-0-27">
<a id="page-228" class="pagenum" title="228"></a>
XXVI.
</h2>

<p class="noindent">
Långsamt skrider tiden, men den går dock
framåt äfven för fången. Om fru Margaretha
trodde sig kunna reta fru Ebba, och sålunda vinna
välde öfver henne, så hade hon alldeles missräknat
sig. Fru Ebba syntes knappt märka de små
förtretligheter, som hennes värdinna, eller rättare
fångvakterska, kastade i hennes väg. Icke heller
tycktes hon fästa sig vid de många umbäranden,
hvartill hon var tvungen, då hertigen till de fångnas
uppehälle icke bestod något, men deremot alla
dyrbarheter blifvit dem fråntagna. När Fru Margaretha
inför sin man ödmjukat sig och erkänt sig
saker till alla möjliga och omöjliga förseelser, och
i djupaste vördnadsfullhet jakat till allt, hvad han
talat, då jäste ofta hennes sinne så, att hon velat
i raseri krossa både honom och sig sjelf. Men
hon skrattade då sitt hemska skratt och gick in
till sina fångna gäster, för att ge luft åt den
qväfda branden. Men i sitt höga, sorgsna lugn
satt fru Ebba oåtkomlig för hvarje stickord och
hvarje försök att reta henne. De unga voro dock
mindre sansade, och isynnerhet Hebla grät ofta af
förtret, när fru Margaretha lemnade rummet.
</p>

<p>
Fru Margaretha lyckades mer och mer att
behaga sin man. Hon utförde orubbligt sin en
gång fattade föresats att skaffa sig ett mildare
bemötande, genom list och förställd ödmjukhet,
då hon ej lyckats behaga honom genom sitt ärliga,
om än något sträfva och kantiga, sätt. Till
sin förvåning märkte hon nu, att hon inom kort
<a id="page-229" class="pagenum" title="229"></a>
vann frihet och makt, i stället för det fordna
tvånget, och dock led hon deraf, ty hon föraktade
sig sjelf för sin falskhet.
</p>

<p>
Stundom blef den rol, hon antagit, ganska
svår att spela. Så hvarje gång hennes man började
tala om sin unge stjufson och med harm utfara
emot honom och klandra honom för det han
icke syntes i föräldrahuset. Att höra Welam beskyllas
för att söka dåliga sällskaper och dylika
förebråelser, var en svår pröfning, men fru Margaretha
åtminstone teg, om än hon ej presist kunde
förmå sig att jaka med. &rdquo;Det är endast din vanliga
sjelfvillighet, som gör honom omedgörlig. Är
han icke mot dig mjuk som vax? Men du låter
honom fortfara i sin uppstudsighet, bara för att
förarga mig. Eller vågar du påstå, att han icke
på din befallning skulle besöka sitt föräldrahem?&rdquo;
</p>

<p>
&rdquo;Jag skall bjuda till, min herre och man, att
få honom hit. Behagar du tillåta mig att resa
ut, för att vidtala honom, så skall jag föreställa
honom att han har orätt.&rdquo;
</p>

<p>
Med tungt hjerta begaf sig fru Margaretha
på väg. &rdquo;Min son, min son, skall jag inför honom
bruka list och lögn! Aldrig &mdash; Welam, min Welam.
Skall din moder hyckla inför dig. &mdash; Aldrig!
Må mig hellre drabba hvad som helst! Och dock
måste jag ju säga honom, att jag kommer till
honom af längtan att se honom blott, jag måste
ju be honom för <em>min</em> längtans skull komma till
hemmet på några dagar; och det är ju dock icke
sannt, att det är derföre jag ber honom komma,
utan för att Jörgen så vill. Men säger jag honom
<a id="page-230" class="pagenum" title="230"></a>
detta, så kommer han icke, och min herre har ju
ålagt mig att skaffa honom hem. Han tål icke
att Welam visar honom motvilja. Men är det då
falskhet af mig att bedja honom komma? Jo &mdash;
jo &mdash; det är så, huru mycket jag än längtar, men
för <em>min</em> skull hade jag aldrig velat tvinga honom.
O, min Welam, tvång är så tungt att bära, att
jag ej ens ville pålägga dig moderskärlekens! Dock,
det måste ske! Min pligt är lyda &mdash; jag skall
lyda, må Herren förbarma sig öfver min själ.&rdquo;
</p>

<p>
Fru Margarethas bön till sonen att dock komma
hem, emedan hon ej längre förmådde sakna
honom, måste villfaras, och Welam lofvade snart
komma, för att dröja hemma några dagar, ehuru
motvilligt han gaf sitt löfte.
</p>

<p>
Akta dig, Welam, akta dig du unge, du sköne,
res icke till din moders hus! stadna ute på ditt
kära Hufvesta. Moder, moder, bjud icke din son
komma. Var vild, var motsträfvig, var blott denna
gång uppstudsig, följ blott denna gång ditt inres
varnande röst. För icke din älskling till döden!
</p>

<p>
Welam begaf sig följande morgon på väg, för
att besöka sin mor. Han kastade sig på sin häst,
men hans sinne var icke gladt och lätt, som vanligt.
Det tycktes honom tungt att besöka sitt hem,
nu ett fängelse för ädla qvinnor, och beherrskadt
af en stjuffader, som han ej kunde älska. Han
red framåt, utan att ge akt på den bekanta vägen,
då hans häst skyggade, ryckte häftigt till och
hade nära kastat honom mot en stenhop, om han
varit mindre god ryttare. Härvid vaknade Welam
ur sin tankfullhet och varsnade en liten gumma,
<a id="page-231" class="pagenum" title="231"></a>
som stod vid vägen och som med sina besynnerliga
rörelser och kastningar med armarna, hade
skrämt hästen.
</p>

<p>
En ung riddersman ansåg sig stå så högt öfver
en person af folket, att han knappt kunde
tänka sig möjligheten af, det en sådan kunde våga
försöket att retas med honom. Welam var redan
förut misstämd, och att bli mål för en gammal
gummas gyckel, var mera än hans tålamod kunde
fördra. Med ett häftigt &rdquo;ur vägen hexa&rdquo;, gjorde
han en hastig sats framåt; men gumman, i stället
för att gå ur vägen, räckte ut sin hand för att
fatta i betslet och rycktes af hästen ned, föll omkull
och tumlade i diket.
</p>

<p>
Welam ägde dock icke nog af sin samtids
förakt för den ringa, för att rida bort och lemna
gumman åt sitt öde; hans harm svalnade genast,
när han såg hennes missöde, och i detsamma kastade
han sig af hästen, för att se om hon skadat
sig.
</p>

<p>
&rdquo;Hi hi hi, si på Hufvestaherrn! Den fattiga
rider han ned i diket. Han kommer nog sjelf
med ännu. Jo jo, svarte Klas reste, han, men
hela boet är qvar ännu! Men honom, som var
mitt hjertas barn, honom ha de pinat och plågat
till döds. Åh håh, så fager kind! Jo jo, den är
god att smeka åt sotnäsans flicka! Men blodig
hands barn, smeker med blodig hand.&rdquo;
</p>

<p>
&rdquo;Understå dig att röra vid mig&rdquo;, skrek hon till
vildt, när Welam räckte ut handen för att hjelpa
henne opp, och stod med detsamma sjelf med ett
hopp högt på stenhopen. &rdquo;Gå, gå bara. Allt färdigt.
<a id="page-232" class="pagenum" title="232"></a>
Ock Hufvesta! Förräderi och kungamord,
nesa och ärelös död rufva der. Hufvesta, akta
dina herrars hufvuden, de vilja ej sitta fast, hi
hi hi.&rdquo; Med detsamma var gumman försvunnen i
skogen.
</p>

<p>
Welam kastade sig åter på sin häst och hans
sinnesstämning blef ej bättre efter detta möte.
Hexor och trolleri hade aldrig hans glada sinne
frågat efter, eller befattat sig med; men nu kom
det honom så rakt på lifvet, och liksom hans tid
i öfrigt, tvekade han icke på den skadliga inverkan,
sådant kunde utöfva. Snart glömde han dock
alla obehagliga tankar, ridten i den friska morgonen
lifvade honom och innan han hunnit fram
till Stockholm, logo redan hans strålande ögon
lika frimodigt, som vanligt, under baretten.
</p>

<p>
Welam ansåg för sin skyldighet att besöka
de fångna fruntimmerna, då han nu skulle vistas
hemma, ehuru djupt han än kände obehaget af
att just detta hem skulle vara deras fängelse.
Han lät nu hos fru Ebba anhålla om tillstånd att
få göra sin uppvaktning.
</p>

<p>
&rdquo;Jag tycker att mor icke borde ta emot honom&rdquo;,
sade Karin till sin syster. &rdquo;Mig synes, att
vi ha nog förtret af modren, utan att en sådan
der ung gök skall tycka sig ha rättighet att visa
sig oartig.&rdquo;
</p>

<p>
&rdquo;Söta du, min Karin&rdquo;, svarade Hebla, &rdquo;icke
tycker jag vi ha så öfverflöd på nöjen, att vi icke
kunna tåla vid en ungherres visit. Han är rätt
vacker och ser så galant ut, det såg jag i går,
när han red in på gården.&rdquo;
</p>

<p>
<a id="page-233" class="pagenum" title="233"></a>
&rdquo;Kära Hebla, du är då nöjd, bara du får
prata, det må sen vara med hvem som helst.&rdquo;
</p>

<p>
Fru Ebba hade icke hört sina döttrars samtal,
och svarade endast: &rdquo;Kapten de Wyk är välkommen.&rdquo;
</p>

<p>
Med någon köld helsade fru Ebba den inträdande,
Karin rodnade och Hebla kastade en triumferande
blick på henne, som om hon velat
säga: &rdquo;Aha, ser du att han kan tåla ses på.&rdquo;
</p>

<p>
Samtalet emellan de unga var snart i gång.
Fru Ebba deltog endast sällan deri. Men Hebla
pratade lifligt och försäkrade att hon storligen
kände sig i behof af att röra på munnen, hon
hade denna tid verkligen fruktat att förlora talförmågan.
Hon skonade nu hvarken hertig Carl
eller hans anhängare, och uttalade helt öppet sin
onåd öfver dem alla.
</p>

<p>
&rdquo;Hebla&rdquo;, sade Karin med en min af tillrättavisande.
</p>

<p>
&rdquo;Söta, snälla Karin, bli inte alls ledsen på
mig. Nog vet jag att Kapten de Wyk är vid flottan
och att den nu befalles af hertigen; men om
kapten de Wyk tycker att det är rätt att kungens
folk och kungens flotta lyda kungens värsta
fiende, så bryr jag mig alls icke om hvad han
tänker, utan jag säger helt tryggt, att det är orätt!&rdquo;
</p>

<p>
&rdquo;En så ung jungfru, och ändå så sträng&rdquo;,
gycklade Welam, &rdquo;men tycker icke den stränga
jungfrun, att då icke kungen sjelf kan eller vill
regera sitt rike, så är det bättre att lyda den
som styr, än att göra storm och oro i fäderneslandet?&rdquo;
</p>

<p>
<a id="page-234" class="pagenum" title="234"></a>
&rdquo;Ja, blott den som styr ville göra det ärligt
och rätt i kungens stad och ställe, och icke såsom
nu sker i kungens namn befalla myteri mot kungen,
och icke taga frihet och egendom från kungens
bästa vänner, för uppror mot kungen. Nej,
kapten de Wyk, ni kan aldrig försvara hvarken
er eller er hertig.&rdquo;
</p>

<p>
Welam log åt den ungas ifver, men kunde
icke låta bli att söka försvara sig. Kathrina sade
väl ingenting, men ehuru hon syntes vilja stäfja
Heblas frispråkighet, så visste han väl att hon
delade dennes åsigter och ogillade det parti hvartill
Welam hörde. Han kunde icke förklara för
sig sjelf, hvarföre han på något vis kunde oroas
af en ung flickas tysta missnöje, han brydde sig
ju ej ens om Heblas helt klart uttalade klander.
Men han kunde ej slippa den tanken, att Kathrina
ogillade honom, han ville försvara sig, och han
ville att hon skulle gilla hans handlingssätt.
</p>

<p>
Sedan Welam gjort bekantskap med de ofrivilliga
gästerna i hans hem, besökte han dem dagligen.
Han gjorde till sin uppgift att söka göra
deras fångenskap drägligare, hvilket ock var så
mycket behöfligare, som fru Ebba sjelf nödgades
sörja för sina behofver, och det för henne mången
gång var svårt om medel ens till det oundgängligaste.
Welam lyckades att i hemlighet anskaffa
åtskilligt, hvilket fru Ebba då ansåg såsom någon
frikostighet af hertig Carl, och fru Margaretha
åter trodde, det fru Ebba sjelf lyckats erhålla
några medel till sina utgifter.
</p>

<p>
Ett nytt bekymmer började vakna hos fru
<a id="page-235" class="pagenum" title="235"></a>
Margaretha. Hon började hos sin son varsna ett
allt mer tilltagande intresse för de fångna fruntimmerna.
Hon fruktade, det han skulle fatta
tycke för någondera af de unga damerna, men
vågade icke derom yttra något för sin man. Hennes
oro i detta afseende blef med hvarje dag lifligare.
Hon hade nu under loppet af flere veckor
lyckats att göra honom till viljes. Framgång i
affärer hade gjort hans lynne gladt, och med förvåning
hade hon märkt, att hon nu i åtskilligt
kunnat följa sitt eget tycke, emedan mannen ej
befattat sig med att i saken befalla något. Hon
började redan tro, det hon hade lyckats i att vara
honom till nöjes. Skulle hon nu då åter reta
honom?
</p>

<p>
Hos de fångna fruntimmerna visade sig Jörgen
Bähr sällan, men alltid på ett sätt som gjorde att
de måste tro sig i honom hafva en välvillig värd,
hvilken endast af undfallenhet för sin hustrus nycker,
icke i allone sörjde för deras trefnad och välbefinnande.
</p>

<p>
Jörgen Bähr hade firat sin namnsdag. Han
hade varit en älskvärd värd för sina gäster och
gladt i deras sällskap gycklat öfver sin svaghet
att låta leda sig af sin hustru, under hvars toffel
han medgaf sig alldeles stå.
</p>

<p>
&rdquo;Hvad kära syster är för en lycklig qvinna&rdquo;,
utlät sig nu fru Margarethas fränka vid afskedet,
&rdquo;den, som har en sådan man, må tacka Gud. Men
kära syster, jag är en gammal vän och måste säga
sanningen rent ut: hvarföre ser kära syster alltid
så allvarsam och tvär ut ändå? Om också icke
<a id="page-236" class="pagenum" title="236"></a>
allt skulle gå efter kära systers hufvud, så får
hon väl ha tålamod ändå. Har icke en man rätt
att befalla? Kom ihåg, att kära syster skall vara
tacksam emot sin man, är det icke han, som både
kläder och föder sin hustru. Och kom också ihåg,
att om han ibland kan vara knottrig och ovänlig,
så hvad vet syster om han icke kan ha något bekymmer
på hjertat, som ej syster vet af. Icke
för illtyck, men jag har länge velat säga er detta
helt ärligt, när J, kära syster, alltid ser så styf
och oglad ut.&rdquo;
</p>

<p>
Ett ögonblick sväfvade på fru Margarethas
läppar att svara: &rdquo;kan då icke äfven jag kanske
ha bekymmer, som oroa mig, så väl som han kan
ha sina;&rdquo; men hon sväljde sina ord och gick in till
sin man, den hon nyss sett så vänlig och glad
och hoppades finna vid godt lynne. Med allt det
uttryck af vänlighet, som var henne möjligt att
lägga öfver sina hårda drag, sade hon till mannen:
&rdquo;Misstyck icke att jag frågar: skulle det
vara dig emot att begå så, att de Flemingska
fruntimmerna äfven kunde flyttas ut på landet till
de andra finska fruarna?&rdquo;
</p>

<p>
&rdquo;Hvad är det nu åter för krångel&rdquo;, frågade
Jörgen.
</p>

<p>
&rdquo;Jag tänker blott att det kunde vara så godt,
emedan jag rädes att de vilja omsnärja Welam
med sina finska trollkonster.&rdquo;
</p>

<p>
&rdquo;Hvad ondt kunna de göra den morsgrisen?&rdquo;
</p>

<p>
&rdquo;Jag fruktar, att han kunde fatta kärlek för
jungfru Karin. En sådan fattig och förnäm hustru
<a id="page-237" class="pagenum" title="237"></a>
vore en för dyr möbel i huset. All Flemings egendom
är ju konfiskerad.&rdquo;
</p>

<p>
&rdquo;Har han då ej vett, du plär ju skryta med
hans förstånd?&rdquo;
</p>

<p>
&rdquo;En ung man är ej alltid nog försigtig&rdquo;, svarade
fru Margaretha något darrande på rösten, ty
hon märkte att i hennes ord låg en slags invändning
mot hvad mannen sagt. Då en stund förflutit
under tystnad repade hon dock mod och sade:
&rdquo;Skulle de icke kunna vistas med de andra finska
fruarna på Jäders Ekhammar?&rdquo;
</p>

<p>
&rdquo;Icke ligger Ekhammar i Jäders socken.&rdquo;
</p>

<p>
&rdquo;Jag känner det ej alls, utan har blott hört
så sägas.&rdquo;
</p>

<p>
&rdquo;Nej, det ligger i Kumla.&rdquo;
</p>

<p>
&rdquo;Jaså, kanske det ligger der.&rdquo;
</p>

<p>
&rdquo;Kanske? Jag har ju sagt dig, qvinna, att det
ligger i Kumla, och du står der och lipar med
ditt kanske! Du har inte samvete att medge att
du har orätt, nej du strider till sista andetaget.&rdquo;
</p>

<p>
&rdquo;Herre Gud, Jörgen, vredgas icke, jag vet ju
inte hvar det ligger, jag trodde så bara, och vill
gerna tro att det ligger hvar som helst du säger
att det finnes.&rdquo;
</p>

<p>
&rdquo;Ja, det är just det förbannade, att du låts
ge efter, men att foga dig rent och ärligt kan du
icke, utan har alltid ett inpass i behåll.&rdquo;
</p>

<p>
Fru Margaretha teg, likså hennes man; men
med retad uppsyn gick han några hvarf fram och
åter öfver golfvet. Slutligen gick han ut med ett:
&rdquo;det är outhärdeligt&rdquo; och slog dörren hårdt i lås
efter sig. Frun lemnade äfven rummet och gick
<a id="page-238" class="pagenum" title="238"></a>
ut genom farstun, der hon mötte Hebla bärande
en vattenkruka, med hvilken hon ernade sig in.
</p>

<p>
&rdquo;Jaså, jag ser jungfrun gör sig till&rdquo;, sade frun.
</p>

<p>
&rdquo;Åh, fru Margaretha ser nog till att vi ej få
för mycken oppassning af tjenstefolket, och när
jag får gå ut om rummen så mycket, så bryr jag
mig visst ej eller om det, nog passar jag gerna
opp oss.&rdquo;
</p>

<p>
&rdquo;Så tycker jag ock, att ej högfärd nu är på
sin plats. Jag tycker ock, att man kunde låta bli
att kråma sig och ge söta miner åt ungkarlar.&rdquo;
</p>

<p>
På Heblas läppar sväfvade ett hvasst svar,
men hon qväfde det och gick in, utan att låtsa
höra något.
</p>

<p>
Fru Margaretha stod en stund qvar, gick
derpå in till sig och kastade sig i sin länstol der
hon betäckte ögonen med handen. En stund satt
hon så, derpå såg hon opp, knäppte hårdt ihop
handen, som hon tryckte mot bröstet och sedan
med en häftig åtbörd slängde ifrån sig. &rdquo;Ha, det
bär nedåt Margaretha! Hvad blir det af dig?
Åhjo, det vet jag, du blir en käring! Det är detta
du blir, med stora steg. Märker du det? Min
Welam, min Welam.&rdquo; De sista orden sade hon
med djup känsla, nästan med förkrosselse.
</p>

<p>
Efter en stund började hon åter: &rdquo;Men dock
måste jag försöka lindra, hvad som blefve hans
olycka. Ha, och det var jag sjelf, som tvang honom
att lemna Hufvesta. Jag måste ju så. Men
aldrig skall denna stolta fru Ebba få den segern,
att förkasta min Welam. Hon skulle anse honom
för ringa för sin förnäma dotter. Denna omsorg,
<a id="page-239" class="pagenum" title="239"></a>
dessa artigheter emot dessa jungfrur, och denna
köld emot henne, som jag längesedan bestämt
honom! Godt, det måste så ske. Krokvägar skola
åter föra till målet, der raka vägen är stängd.
Det börjar gå helt vandt redan sålunda. Jag tar
mig, jag blir helt läraktig&rdquo;, tillade hon med ett
bittert skratt. &rdquo;Hvarför skall jag tveka att gå
krokvägar? Jag var bara för stolt att gå sådana
förr. Ödmjuka dig, Greta, kryp krokvägar. Herr
Anders kommer väl ren i dag, för att se efter om
fångarna sitta här qvar. Nå, nå, jag skall väl
hitta på att få honom att skaffa dem härifrån, dit
pepparn vexer.&rdquo;
</p>

<p>
Att kasta en blick in i det hem, som nu var
Ebba Stenbocks och hennes döttrars, kunde icke
underlåtas, men vi älska ej att dröja der och lemna
derföre fru Margaretha, utan att ens se huru hon
ställde till för att befrämja de fångna fruntimrens
förflyttande till annan ort.
</p>

<h2 class="chapter" id="chapter-0-28">
XXVII.
</h2>

<p class="noindent">
Få dagar sednare erhöll fru Ebba tillsägelse
att, jemte sina döttrar, vara färdig till flyttning
och afhemtades snart till sin nya vistelseort, som
dock icke blef Ekhammar i Jäders socken.
</p>

<p>
Att fru Margaretha likvisst hade missräknat
sig, kan man lätt sluta deraf, att uträkningar af
detta slag så sällan lyckas. Welam började åter
att till det mesta vistas på Hufvesta, och många
dagar hade icke förgått innan han lyckats få reda
<a id="page-240" class="pagenum" title="240"></a>
på, hvart de fångna fruntimren blifvit förda. Lätt
fann han en förevändning att uppsöka dem i deras
nya hem, der han nu af Hebla mottogs gladt, som
en gammal bekant, af Kathrina med blossande
kinder och af fru Ebba liknöjdt nästan tvärt.
</p>

<p>
Welams besök blefvo allt tätare och fru Ebba
såg dem med allt mera missnöje. Slutligen ansåg
hon sig ej längre böra dröja att derom tala
med sin dotter. En dag då Hebla åtagit sig något
litet hushållsgöromål i det yttre rummet, så
att fru Ebba och Karin voro ensamma i det inre,
förde den förra talet på Welam de Wyk och sade:
&rdquo;Mig synes icke godt, att denne unge man så ofta
besöker oss. Man skall berätta derom, det är icke
bra. Men ännu mera misshaga mig hans täta
besök af andra skäl. Denne unge man är icke
ett passande sällskap för mina döttrar.&rdquo;
</p>

<p>
&rdquo;Huru så, morkär&rdquo;, frågade Karin rodnande.
</p>

<p>
&rdquo;Behöfver jag väl säga min dotter, att det
icke är krigare, sådana som slutit sig till upprorets
sak, hvilka vi böra värdera och hylla! Karin,
min dotter, du fäller blicken, rodnad flyger opp
på din kind. Gud bevare dig, mitt barn, för att
icke hafva betänkt, hvem han är, hvem du är!
Mitt barn, låt icke denne ynglings fagra yttre och
älskvärda väsende finna en väg till ditt hjerta.
De ungas hjertan rådfrågas sällan, vid frågor om
de högättades giftermål, och dock är detta ofta
sorgeligt. Det synes de ungas hjerta ofta svårare
än döden, att försaka den hjertat fäst sig vid.
Derföre, min dotter, vill jag varna dig. Var vaksam,
<a id="page-241" class="pagenum" title="241"></a>
besegra ditt hjerta i tid, innan det fäst sig
så, att det icke kan lösslitas.&rdquo;
</p>

<p>
Gråtande lutade sig Karin till sin mors bröst
och gömde sitt hufvud emot henne i det hon sade:
&rdquo;Min mor, min mor, det är för sent, det kan icke
mera besegras.&rdquo;
</p>

<p>
&rdquo;Äfven denna sorg skulle då icke vara oss
besparad! Välan, Katharina Fleming skall och
måste kunna besegra sig sjelf! Att öfvergifva sin
ungdoms dröm är tungt; men med bön till Gud
om styrka, skall det dock innan kort lyckas, och
troget skall din moder stå vid din sida och stödja
dig i striden. Gud hjelpe dig, mitt älskade barn!&rdquo;
</p>

<p>
&rdquo;Min mor, är det då så otänkbart, att jag en
dag kunde bli Welams maka? Skall icke min mor,
för sin dotters lycka, vilja försaka den högre börd,
som hon kunde fordra af den, åt hvilken hon ville
gifva sitt barn?&rdquo;
</p>

<p>
&rdquo;Min dotter&rdquo;, sade fru Ebba i det hon reste
sig opp och förblef stående: &rdquo;En drottnings fränka
kan, det låter tänka sig som en möjlighet, nedstiga
till en de Wyk; Ebba Stenbocks dotter kan gifta
sig med sonen till sin moders fångvakterska, men
aldrig, aldrig skall Klas Flemings dotter äkta en
hertig Carls man.&rdquo;
</p>

<p>
Karins kind blef hvit, hon vacklade. Efter
en stund sade hon sagta: &rdquo;Moder, Welams sinne
har varit dåradt af hertigens falska tal. Kanske
skall han än en dag finna sin orätt och åter bli
konungen trogen.&rdquo;
</p>

<p>
&rdquo;Väl, må han göra det, det skulle lända honom
till heder och den rättvisa saken till fromma.&rdquo;
</p>

<p>
<a id="page-242" class="pagenum" title="242"></a>
Åter vexlade Karins kind till röd och hennes
blick strålade då hon sade: &rdquo;Moder, ville du gifva
din dotter åt den ringe ädlingen, om han skulle
egna sig åt sin rätte herres tjenst?&rdquo;
</p>

<p>
&rdquo;Karin, din fader förenade hos sig flere af
rikets högsta embeten, än någon annan man, han
var mäktig som en konung i Finland. Hade han
velat behålla Finland för sig, så hade det varit
hans, men han var bottenfast trogen i lif och död
och tänkte aldrig på, att vara annat än sin konungs
första man och den, som på sina skuldror
uppbar hans makt. Hans ätt var hög, den säges
härstamma från en af Roms konsuler; den har
varit utgrenad i många länder, stolt och ädel i
alla. Din moders ätt är hög som hans, den har
satt drottningar på Sveriges thron, utan att deraf
anse sig hedrad mera än förut. Skall Flemingska,
skall Stenbocks-ätterna säga: Ebba Stenbocks
sinne har blifvit förödmjukadt af fängelse och brist,
så att hon ger sin dotter åt hvem, som lofvar att
försörja henne. Katharina, skulle väl Johan, skulle
din broder gilla en sådan förbindelse?&rdquo;
</p>

<p>
&rdquo;Ack Johan, han skulle icke vilja göra mig
olycklig. Det skulle hans varma hjerta icke. Äfven
J, min morkär, sade ju nyss att bördens företräden
dock <em>kunde</em> åsidosättas. Är er dotters sällhet
icke för er mera, än rang och börd?&rdquo;
</p>

<p>
&rdquo;Karin, en enskilds, en flickas lycka är en
ringa ting. Den varar några år kanske, och förgår
som daggen om morgonen. En urgammal ätts
ära består klar och ofördunklad, menniskoålder
efter menniskoålder, sekel efter sekel och inför
<a id="page-243" class="pagenum" title="243"></a>
den försvinner den enskildes glädje, den enskildes
lidanden så, att de ej ens bemärkas. Detta är
det stolta af att tillhöra en stor, en ädel ätt!
Men, mitt barn, hvartill allt detta? Denne unge
man har ju ej ännu begärt din hand; han har
ej ens lemnat hertigens tjenst, utan fortfar att tjena
ett förrädiskt parti.&rdquo;
</p>

<p>
&rdquo;Han har tvekat att våga framställa en bön
om min hand, utan att äga större anspråk derpå.
Till hertigens parti har han egentligen icke slutit
sig, men han är kapten vid flottan, och denna är
nu i hertigens händer!&rdquo;
</p>

<p>
&rdquo;Han synes icke hafva tvekat att locka dig,
utan att hafva talat vid din moder. Dock &mdash; Katharina,
du har fäst ditt hjerta vid honom, må
han göra sig dig värdig. Må han, i sin konungs
tjenst, göra en bedrift värdig att belönas, och
Ebba Stenbock skall glömma hvarje tanke på hvad
hon offrar, för att gifva honom den belöning hans
gerning förtjenar, och mera kan hon ej gifva, än
då hon ger honom sitt barn. Säg honom att det
finnes ett uppdrag för honom att utföra, farligt
kanske, ty det är farligt nu i detta land att tjena
sin konung, och trohet straffas som förräderi; men
lyckas han, skall han äga sitt samvetes vittnesbörd
att hafva handlat rätt, sin konungs nåd och &mdash;
Katharina Flemings hand!&rdquo;
</p>

<h2 class="chapter" id="chapter-0-29">
XXVIII.
</h2>

<p class="noindent">
Sigismund skulle landstiga i södra Sverige.
Stålarm, med en liten flotta hopsamlad och bemannad
<a id="page-244" class="pagenum" title="244"></a>
i Finland, var färdig att landstiga vid Stockholm.
Hertig Carl lemnade Stockholm, för att
tåga emot konungen, och snart derefter var redan
hufvudstaden i de kungligas våld. Allt tycktes
lofva framgång åt konungens sak, endast stora
flottan, som nu låg vid Åland, kunde vinnas.
</p>

<p>
Fåfänga voro dock alla försök att vinna Amiralerna
Joachim Scheel och Peder Stolpe för den
kungliga saken. Hvarje budbärare, som insmög
sig bland besättningarna för att söka inverka på
dem, blef upptäckt och sänd till hertigen. Att
vinna någon af officerarne vid flottan till ombud
för konungens sak, var således af hög vigt. Welam
de Wyk hade uppehållit sig i land för tjensteuppdrag,
nu skulle han bege sig ombord.
</p>

<p>
Flottan, så väl som hvarje annat verk i landet,
sades stå i konungens tjenst, men lydde endast
hertigen och användes af honom, när så påfordrades,
emot konungen. Mången slöt sig till hertigen
af full öfvertygelse om att det för fäderneslandets
väl vore vida önskligare att få till konung den
kraftfulle, verksamme Carl, än den tröge, bigotte
katoliken Sigismund, som dertill alltid skulle komma
att mera befatta sig med Polens, än med Sveriges
angelägenheter. Många af flottans officerare hade
icke egentligen gjort sig reda före, det något annat
kunde komma i fråga, än att qvarstå i sin
tjenst; flottan må sedan hafva blifvit förd enligt
konungens eller hertigens order. Till desse hörde
den mycket unge Welam de Wyk, så mycket hellre,
som i hans hem aldrig hade blifvit satt i
fråga hertigens rätt att handla såsom han det
<a id="page-245" class="pagenum" title="245"></a>
gjort, och i allmänhet i Stockholm inga röster
vågade yttra något till konungens fördel, om än
några hade haft håg derföre.
</p>

<p>
Fru Ebbas och de ungas nit för konungens
sak hade nu väckt Welams tankar på, att det ju
dock egentligen var emot konungen han skulle
tjena, och när nu flottan skulle ut att strida emot
konungens sak, kanske mot hans person, så fann
han att han borde bestämma sig antingen för den
ena eller den andra sidan, och han valde den,
der hoppet att få äga Katharina vinkade honom.
Hvilket parti han utan henne skulle slutit sig till,
vet man icke.
</p>

<p>
På skeppet Blå Falken hölls gästabud. Glasen
klingade hurtigt, och muntert förde gamle
Amiralen Peder Stolpe ordet. Nu steg han opp
och sade: &rdquo;En skål, mina herrar, för Hans Furstliga
nåde, Svea rikes regent och fäste! Lycka och
framgång åt hans företagande och må hvar och
en, som sviker honom, dö en förrädares död!&rdquo; Härvid
fäste han blicken på Welam de Wyk, och ynglingen,
ovan vid svek och list, och som nu ej kunde
undgå att tänka på i hvad ärende han var stadd,
vexlade färg, men hemtade sig snart åter då Amiralen
tillade: &rdquo;må vi här, der endast trogna hjertan
klappa, höja ett lefve! för rikets föreståndare
och vår sanna lutherska religions beskyddare.&rdquo;
Nu uppstämdes ett skallande hurra, och den gamle
Amiralen, liksom i ett anfall af öfverdådig fröjd,
ryckte rocken af sig, slängde den ut genom kajutdörren
och ropade: &rdquo;Åhoj, åhi, och gör som jag.
<a id="page-246" class="pagenum" title="246"></a>
Stryk flaggorna, J stolta örlogsmän alla, för hertigen
vår herre och furste.&rdquo;
</p>

<p>
Och skrattet och stojet tog öfverhand och
rockarna kastades alla utom dörren. &rdquo;Nå, de Wyk,
unge herre, vill J skämma ut gammalt folk och
visa er klokare än de. Hvad har ni på hjertat?
Jaha, si så der, nu äro vi alla flinka och fria i skjortärmarne.
Si så. Skål nu för alla vackra, unga tärnor
i Svea land. Åhi, åhoj, salutera, salutera,
mina herrar, skorna af, ut genom dörren.&rdquo;
</p>

<p>
Nya bålar, nya glas, nya skålar; glädjen allt
högljuddare. Allt skulle utkastas, som i rummet
fanns, bålar, glas, kläder; munterheten och stojet
hade nått sin högsta punkt. Då inträdde en officer
och hviskade några ord vid Amiralen i det
han lemnade honom några papper. Amiralen steg
opp, befallte att kläderna skulle inhemtas och sade:
&rdquo;Mina herrar det är slut med skämtet, nu förestår
allvaret.&rdquo;
</p>

<p>
Hans ord föllo som is i det bullrande gelaget.
Det gick en kyla genom alla. Hastigt hade de
funnit och påklädt sina kläder. Med häpna blickar
sågo de på hvarandra och på Amiralen; man såg
att något förfärligt förestod, utan att ännu flere
ord talats. De nyss af vin och stoj upphettade
ansigtena, sågo hemska ut vid den hastiga öfvergången
till förskräckelse. Men i Welam de Wyks
inre uppstod en förkänsla af, att detta gällde honom.
Han bleknade ett ögonblick, men snart hade
han sansat sig och beherskade sig väl under det
följande.
</p>

<p>
&rdquo;Kapten Welam de Wyk, aflemna er värja.&rdquo;
</p>

<p>
<a id="page-247" class="pagenum" title="247"></a>
&rdquo;På herr Amiralens befallning&rdquo;, svarade Welam
med fattning, &rdquo;men jag anhåller att få veta
af hvad anledning.&rdquo;
</p>

<p>
&rdquo;Såsom saker till förräderi.&rdquo;
</p>

<p>
Men hvarföre dröja vid denna mörka scen?
I Welams kläder hade en tjenare på Amiralens
förut meddelade befallning hållit undersökning.
Misstanke var väckt, men ännu ägde man inga
bevis. Sådana funnos nu till öfverflöd i Welams
fickor. Bref från konungen, från fru Ebba och
andra konungens anhängare, förhållningsorder och
flere bevis på, det hans afsigt varit, att stifta myteri
på flottan.
</p>

<p>
Welam fann att allt var förloradt. Saken
var klar. Några ord till försvar för sitt förhållande
ville Welam anföra, men Peder Stolpe afbröt
honom sägande: &rdquo;Svek och myteri kunna ur
ingen synpunkt försvaras. Har ni något annat att
säga, har ni någon önskan, som jag kan villfara?&rdquo;
</p>

<p>
&rdquo;Naturligtvis har jag varit beredd på möjligheten
af detta slut; jag har derföre blott en bön:
låt mig få dö snart.&rdquo;
</p>

<p>
En båt utsattes, bemannades. Welam nedsteg
på tillsägelse. I månget hjerta rördes djupt medlidande
med den sköne ynglingen. Peder Stolpe
sjelf kände sitt öga fuktas.
</p>

<p>
Sedan alla man stigit i land, vinkade Welam
åt en ung officer, att han önskade tala med honom.
&rdquo;Carl Lennartson, du har visat mig mången väntjenst,
gör mig nu den sista. För till min moder
min sista helsning, bed henne förlåta mig den
sorg jag gör henne med min död, och säg henne
<a id="page-248" class="pagenum" title="248"></a>
att jag beder herren Gud gifva tröst åt hennes
hjerta, som alltid varit så varmt för mig. För
ock en sista helsning till jungfru Katharina Fleming,
säg henne att jag villigt går i döden för
hennes skull, och nu har jag intet i denna verlden
mera att ombesörja, utan vill blott tänka på
evigheten.&rdquo;
</p>

<p>
Få minuter sednare hade fru Margaretha förlorat
sin förstfödde, sin ende son, och Katharina
Fleming sitt unga hjertas älskade.
</p>

<h2 class="chapter" id="chapter-0-30">
XXIX.
</h2>

<p class="noindent">
Allt närmare sitt mål syntes hertig Carl nalkas.
Sedan Sigismund, efter det olyckliga slaget
vid Stångebro, åter lemnat Sverige, tycktes han
icke med vapenmakt, utan endast med protester
och åberopande af sin rättvisa sak, förfäkta den.
Så snart det kom an på ord och diplomatik, var
Carl mästare och bevisade alltid klarligen, att han
hade rätten på sin sida. Ännu, sedan Sigismund
af ständerna blifvit afsatt, fortfor hertigen att
hyckla en låtsad förnekelse af kronan, den han
sade sig ingalunda hafva eftersträfvat. Sigismund
sparade icke på löften om verksam hjelp åt sina
trogna finnar, och orubbliga stodo hans finska anhängare,
om de än stundom låtsade någon undergifvenhet
emot hertig Carl.
</p>

<p>
Arvid Eriksson Stålarm uppehöll modigt konungens
sak, och var alltid villig och redo till
hvarje företag, som kunde befrämja den. Ifrig
<a id="page-249" class="pagenum" title="249"></a>
och orubblig stod äfven han på samma plats, der
före honom kolossen Klas Fleming stått, och under
skämtan och glädtig ridderlighet emot damerna,
var han outtröttligt verksam och uppmärksam
och redde sig i alla svårigheter. Blef det
honom stundom för hett emellan bönderne å ena
sidan, som gjorde allt för att understödja hertigen,
och å andra sidan hertigens växande makt,
så visade han sig stundom nästan undfallande.
Men Carl trodde honom icke mer än jemnt och
skref till honom: &rdquo;Vi känne alltför väl dig och
dina medhållares krokodiltårar, och vete nog hvad
J ställen i verket. Dock hoppas jag till Gud alsmäktig,
att der skall komma klo för björnskinn,
som man säger.&rdquo; Och åter stod Stålarm fast och
var döf för alla hertigens försök, att genom sina
utskickade förmå honom till affall ifrån sin konung.
Likasom Fleming, insåg han endast den enkla
rättvisan af konungens sak, och befattade sig icke
med att bedöma huruvida Sigismunds regemente
kunde vara landet till mer eller mindre fromma.
Sigismund var hans och rikets konung, och det
var allt hvad han i den saken behöfde veta, för
att till sista blodsdroppan och af all förmåga stå
för hans sak. Carl hotade: &rdquo;Det är vår vilja att
du afstår från din otillbörliga handel och begifver
dig till oss, så framt du ej vill bekomma
samma lön, som Johan Sparre vid Kalmar. Du
skall veta, att så snart vi hafva fört den andra
hopen af ditt parti till herbergs, skall ej heller
du blifva förgäten, utan få din kål kokad.&rdquo; Men
Stålarm endast fördubblade sin verksamhet.
</p>

<p>
<a id="page-250" class="pagenum" title="250"></a>
Herr Erik Liljeholm befann sig åter på Åbo
slott, ibland de der använda officerare. Enevald
Fincke hade, efter långvarig svaghet, ändtligen tillfrisknat
från sina blessyrer och sedan blifvit af
Stålarm sänd med bud till konungen, för att förfråga
sig om hvad hjelp finnarne hade att påräkna,
och skulle der qvarstadna för att se till,
att det utlofvade manskapet verkligen skulle utrustas
och så snart som möjligt aftåga.
</p>

<p>
Sigismund hade emottagit Johan Fleming med
all den utmärkelse, han var skyldig Klas Flemings
son. Firad och omtyckt, hade den unge, ridderlige
Johan Fleming, som Konungens kammarherre, i
kretsen af hofvets förnämsta och dess skönaste
tärnor, framlefvat en tid af glans. Han hade åtföljt
sin konung på det misslyckade tåget till Sverige,
der Sigismund för alltid tappade sin krona.
Johan hade hoppats, att der återfinna sin mor
och sina systrar, men då konungen vände om utan
att hafva hunnit Stockholm, blef detta honom en
omöjlighet. Äfven Stålarm, som lyckats befria sin
egen fru och många andra af de finska fruarna,
hade icke kunnat få göra samma tjenst åt fru
Ebba, som jemte sina döttrar var förd åt en annan
trakt. Johan Fleming visste, att hans mor och
systrar hade svårt att förse sig med sina behofver.
Från godsen i Finland erhöllo de icke något.
Dessa hade blifvit konfiskerade och af hertigen
gifna åt andra ägare; och ehuruväl äfven de nu
icke kunnat taga godsen i besittning, sedan landet
åter var i Stålarms våld, så var dock ingen
ordning och reda med dem. Hvad unge herr Johan
<a id="page-251" class="pagenum" title="251"></a>
erhöll från honom enskildt tillhörande gods,
var äfven ganska ringa. Johan hade derföre begärt
tillstånd att få resa till Finland, för att ordna
och efterse egendomarne och ställa så, att hans
mor och systrar skulle få något till sitt uppehälle.
</p>

<p>
Äfven Qvidja, Johans arfvegods, hade hertigen
skänkt åt en af sina anhängare, som var gift
med Klas Flemings en brorsdotter; men sedan
hertigen lemnat Finland och hans befallningar
icke der mera aktades, förvaltades det för Johans
räkning, af samme fogde som förut.
</p>

<p>
I ett af tornrummen satt nu unge herr Johan
Fleming och framför honom stod ödmjukt fogden
Jost och åhörde hvad Johan sade, stundom med
en bugning eller ett kort ord, bejakande hans befallningar.
</p>

<p>
Johan kastade då och då ögonen på några
papper, som lågo framför honom på bordet, eller
bläddrade i dem. &rdquo;Af gamla Göbla på Muddais
mellangård&rdquo;, fortfor Johan i sitt tal, &rdquo;får ingen
skatt fordras för detta år. Hennes man stupade
vid försvaret af Åbohus och hennes son säges
hafva fallit vid Kastelholm. Jag vill icke att sten
lägges på bördan. Växa de mindre barnen opp
och bli arbetsföra, kan det bli tid att de erlägga
sin skatt.&rdquo;
</p>

<p>
&rdquo;Fattiga gummorna Greta, Elsa och Brita&rdquo;,
fortfor Johan, blickande i papperen, &rdquo;få en half
tunna råg hvardera. Lisa på Gäddnäs begär bete
för en ko, det skall hon få. I öfrigt veten J, hvad
jag eder tillsagt. Framför allt, försumma icke att
aflemna den utlofvade gåfvan till kyrkan, äfvensom
<a id="page-252" class="pagenum" title="252"></a>
till de nämnde gubbarne på knektetorpet.
Bemöt folket vänligt och lätta deras börda der
du det kan, så lyda de villigt och arbeta med
nöje, men drif dem icke, som boskapen, under
oket. I morgon, innan jag reser, vill jag säga
farväl åt dem af godsets folk, som vilja samlas
här för att helsa mig.&rdquo;
</p>

<p>
Jost bugade sig djupt och lemnade sin unge
herre, under det han brummade för sig sjelf: &rdquo;Äpplet
faller ej långt från trädet, det är som om
jag skulle höra fru Ebba sjelf. Nymodiga tider,
då bonden skall skonas; det lär väl då bli herrarne
sjelfve, som få arbeta. Hvad under, att
högfärd och uppstudsighet grasserar bland bönderne.
Förr visste bonden hut, nu vet han knappt
lyfta på mössan.&rdquo;
</p>

<p>
&rdquo;Nå, Johan&rdquo;, sade Fleming till sin tjenare,
som var sysselsatt med att skura blankt ett stycke
af hans vapen. &rdquo;I morgon resa vi. Hvad menar
du om att åter lemna Finland?&rdquo;
</p>

<p>
&rdquo;Jag önskade blott att eders herredöme redan
vore hos hans kunglig majestät och andra, som
längta efter eder. Krig och oro vänta här, och&rdquo;,
här log den gamle tjenaren ett förstulet leende,
&rdquo;jag vet väl att det finnes ett par ögon, som speja
efter min unge herre der borta.&rdquo;
</p>

<p>
Johan rodnade lätt, men låtsade ej höra sin
trogne tjenares frispråkighet. Han steg opp, slog
några slag öfver golfvet, derpå sade han, som en
fortsättning af sina tankar: &rdquo;och dock befriades
så många andra finska fruar af Arvid Eriksson,
men min mor och mina systrar, ack de bevakades
<a id="page-253" class="pagenum" title="253"></a>
bättre! Att nödgas resa, utan att träffa min
morkär och mina kära systrar, det är dock hårdt
och mitt hjerta blir tungt vid tanken på dem.
Johan Bertelsson, om jag ej mera får se dem,
skall dock du en gång säga dem huru kära de
voro mig&rdquo;, sade Fleming drömmande.
</p>

<p>
&rdquo;Herr Johan, min ädle, älskade, unge herre,
huru kunnen J tala sådana ord! Skulle jag, den
gamle tjenaren, vara den, som efter eder skulle
framföra helsningar! Sådan sorg skall väl, med
Guds hjelp, icke vara mitt gamla hjerta bestämd.
Hvi talen J så?&rdquo;
</p>

<p>
I detsamma anmälte en tjenare att herr Arvid
Eriksson anländt och önskade träffa herr Johan,
och denne gick, något förvånad, för att möta
sin oväntade gäst.
</p>

<p>
&rdquo;God dag, unge herre&rdquo;, tilltalade honom nu
den ankommande. &rdquo;J synes mig helt förvånad att
se mig, och det är väl icke eller att undra öfver,
ty när hertigen håller på att elda badstu åt oss,
kan man nog behöfva vara hemma och binda
qvastar. Men jag önskade dock sjelf nu få råka
eder.&rdquo;
</p>

<p>
Johan Fleming välkomnade sin gäst och förde
honom in i det inre tornrummet. Den gamle tjenaren
kastade en lång, litet misstänksam, blick
efter de båda herrarne, skakade på hufvudet och
sade vid sig sjelf: &rdquo;Hade jag honom blott väl
borta härifrån.&rdquo;
</p>

<p>
&rdquo;Ernen J, unge herre, verkligen resa bort
härifrån?&rdquo; började nu åter Arvid Eriksson.
</p>

<p>
&rdquo;Ja&rdquo;, svarade Johan. &rdquo;Hvad jag här haft att
<a id="page-254" class="pagenum" title="254"></a>
uträtta, är fulländadt. Jag kom blott för affärer.
Herr Klas är bortgången, min morkär och mina
systrar i Sverige, jag har här intet mera att göra.&rdquo;
</p>

<p>
&rdquo;Sägen J så, herr Johan, hafven J icke konungens
sak att förfäkta? Veten J icke, att vi
stundeligen vänte, det hertigen skall anfalla oss?&rdquo;
</p>

<p>
&rdquo;Ja, jag vet det, men icke är min tjenstestad
här. Då jag i fjol var med på det olyckliga tåget
till Sverige, så åtföljde jag min konung, men här
anser jag mig vara en öfverflödig person, som har
intet att beställa.&rdquo;
</p>

<p>
&rdquo;Herr Johan, låt mig tala till eder, som en
frände och vän. Väl var jag icke alltid i godt
förstånd med eder salige herr fader, men dock
ansåg jag honom alltid som en herre, den der i
sig hade godt krut, och jag vill gerna hedra honom
i hans graf, som en ståtlig man och riddare.
Och eder, min unge herre, vill jag allt godt och
väl, ty J ären en älskelig och hjertlig ung man,
men bort mågen J nu icke fara. Hvad skulle väl
folket säga, om J, konungens kammarherre och
sonen af den man, som, näst hans nåde sjelf, var
högste mannen i detta land, om J just nu skulle
resa bort. Skulle de icke tro, att vår herre och
konung icke äger hvarken vilja eller makt att
försvara Finland, utan lemnar det vind för våg.
Detta vore i sanning att förråda konungens slott
och land.&rdquo;
</p>

<p>
Johan steg opp, stödde sin hand mot bordet
och sade: &rdquo;Visste jag, att jag skulle till något
gagn vara, så ville jag visst icke resa. Förråda
ens min konungs hund, ville jag ingalunda, mycket
<a id="page-255" class="pagenum" title="255"></a>
mindre hans slott och land. Kan jag, med
min ensamma person, göra någon nytta, så vill
jag gerna qvarstadna och med finnarne våga mig
i den farlighet, som dem af hertigen kan förestå.&rdquo;
</p>

<p>
Arvid Eriksson fattade Johans hand och utbrast
glad: &rdquo;Se, unge herre, det är taladt som jag
af eder väntade, och som en rättskaffens konungens
man egnar. Hoppas jag dock att icke inleda
eder i allt för stor farlighet. Min egen hatt
tänker jag dock ej sitter mycket fast, om hertigen,
det Herren afvände, skulle få öfvertaget;
men är det så, så må man glader lägga hufvudet
under för sin kung och sin heder. Och dermed
Gudi befallat. Tiden väntar på ingen, jag
bör icke vara borta från min plats.&rdquo;
</p>

<p>
Under vänligt samtal följde Johan sin gäst
ned till hans båt, och fyra raska roddare förde
honom snart åter till Åbo.
</p>

<p>
Den unge Johan ville än en gång se de ställen,
han på det vackra Qvidja mest hade älskat.
Han for omkring och såg huru alarne speglade
sig i sunden och huru björkarne sakta skakade
sina gröna lockar. Men hvad han nu tänkte på,
det förtrodde han icke ens sin gamle, trogne Johan
Bertelson, som skötte de lätta årorna. Fröjdades
hans tankar af den fägring, som omgaf honom,
af solens glada sken mellan lunderna, och
af vattnets stilla plaskande mot de grönskande
stränderna, eller tänkte han på moder och systrar,
eller gingo hans tankar ännu längre bort, till
de strålande ögon, som kanske skulle fördunklas,
<a id="page-256" class="pagenum" title="256"></a>
om han icke mera skulle återvända? Hvem kan
tyda den unges tankars lifliga spel?
</p>

<p>
Snart var äfven Johan åter en innebyggare
af det fäste, der han tillbringat så mången glad
stund i kretsen af sina käraste. Nu vid tjuguett
års ålder stod han åter här, för att deltaga i en
blodig kamp för sin konung.
</p>

<h2 class="chapter" id="chapter-0-31">
XXX.
</h2>

<p class="noindent">
Få dagar sednare styrde hertigens flotta, under
Joachim Scheels befäl, in på slottsfjärden.
Med förakt afvisade Stålarm hvarje förslag om
fästets uppgifvande. Äfven hotelsen att aflifva de
nyss förut på Kastelholm tagna finska fångarne,
verkade intet.
</p>

<p>
Det blodiga förspelet af hvad, som komma
skulle, började nu, då sju de förnämsta af dessa
fångar afrättades och, för att skrämma slottets
befälhafvare med samma öde, steglades på Korpolaisberget,
på det den gräsliga synen skulle falla
de belägrade i ögonen. Men den ohyggliga anblicken,
af vänners steglade kroppar, framkallade
hos Stålarm endast den verkan, att han gjorde
alla anstalter, för att i nödfall kunna draga sig
in i det innersta af slottet, och der spränga sig
i luften.
</p>

<p>
Åter anlände budskap från amiralen. Finnarne
voro slagne. Arvid Erikson måtte gifva sig,
så länge någon nåd vore att förvänta. Äfven nu
<a id="page-257" class="pagenum" title="257"></a>
ljöd Stålarms svar lika stolt: &rdquo;Han trodde ej på
de honom meddelade nyheterna.&rdquo;
</p>

<p>
Yttermera blef besättningen på hertigens befallning
meddeladt, huru han i Helsingfors låtit
halshugga och stegla dem, som stått emot honom,
såväl herrar som ringare; men allt förgäfves. Dock
äfven nu verkade förräderiet hvad ej fruktan kunnat
verka.
</p>

<p>
En man ur staden lyckades inkomma i fästningen.
Denne visste berätta huru numera endast
Åbo stode hertigen emot, huru denne straffat
sina motståndare i Wiborg, huru Carl tågade
mot Åbo. Allt sådant utspriddes bland besättningen.
Bland dem fanns äfven nu en och
annan hemlig anhängare af hertigen. Desse lyckades
intala flere, att det vore bättre att gifva
sig, medan tider vore och man ännu kunde hoppas
på bättre vilkor, än som kunde stå att fås
när hertigen sjelf hunnit anlända. Dessutom sparades
icke på framställningar huru den renlärige
hertig Carl vore en vida bättre konung, än den
papistiske Sigismund, som dessutom icke mäktade
försvara sitt arfrike, och oaktadt den ed, Stålarm
tagit af alla att förr spränga sig i luften, än gifva
sig, så tvungo de honom att dagtinga.
</p>

<p>
Stålarm lofvade på sina och alla i slottet befintliges
vägnar, att hädanefter vara hans furstliga
nåde lika trogen och huld, som de hittills
varit det emot Sigismund, den de numera icke
ville vara underdånige, utan uppsäga all tro och
lydnad, blott de erhöllo löfte om säkerhet till lif
<a id="page-258" class="pagenum" title="258"></a>
och gods och att dem ingen olägenhet skulle ske,
för deras härtills konungen bevisade trohet.
</p>

<p>
Till hertigen skickades härom, som sändebud,
en af de fremmande tropparnas officerare, en skottsk,
och sjelfve den fiendtlige anföraren, amiralen Joachim
Scheel, skref förnyade gånger och bad om
nåd för de belägrade. Hertigen lät slutligen beveka
sig att gifva ett svar. Det lydde: att han
ville taga slottets försvarare till nåder, med vilkor,
att en och hvar skulle inför rätta svara på
de beskyllningar, som honom skulle göras.
</p>

<p>
Stålarm anade det värsta, men nödgades dock
gå in på detta vilkor, och blef sjelf, jemte alla
män af någon vigt, satt i förvar, till dess hertigen
kunde komma från Wiborg, der han emellertid
låtit afrätta fjorton män, de fleste af landets
ädlingar. Deras hufvuden uppsattes på en
af stadsportarne, somliga steglades, allas egendom
konfiskerades och gafs åt hertigens anhängare.
</p>

<p>
Kring landet flög nu, på tusende tungor, ryktet
om slottets öfvergång, och att konungens sak
vore ohjelpligen förlorad. Alla, som hittills varit
tveksamme om, hvilket parti det vore klokast att
välja, blefvo nu i hast hertigens ifriga anhängare,
hvaremot de, som på något sätt arbetat för konungens
sak, bjödo till att hålla sig tysta och undan
för faran, så vidt möjligt.
</p>

<p>
Men i många hem hördes med bäfvan underrättelsen
om de fängslade herrarnes förestående
dom. Man hade redan lärt sig att veta, det förrädarne
halshöggos, och att alla voro förrädare,
<a id="page-259" class="pagenum" title="259"></a>
som förblifvit konungen trogne. Närmare och fjärmare
anförvandter och vänner, bäfvade för de
sinas öde. Att en domstol blifvit nedsatt för
att dömma dem, fick man äfven snart höra.
</p>

<h2 class="chapter" id="chapter-0-32">
XXXI.
</h2>

<p class="noindent">
Fru Metta Liljeholm med sin dotter hade redan
en tid bortåt varit bosatt på Wiken, det lilla
hemman som Sigrid i arf erhållit af sin moster,
den gamla nunnan i Nådendal. Liggande undanskymdt,
vid en vik af saltsjön, syntes det herr
Erik vara ett säkrare hem för hans hustru och
dotter, än det tavastländska godset, som låg vid
en väg, der de orolige bönderne ofta ströko
fram. Dertill voro de båda fruntimmerna på Wiken
icke längre från Åbo, än att herr Erik, tillochmed
i dessa oroliga tider, någon gång blef i
tillfälle att der helsa på dem. Fru Metta var
ingalunda belåten med att lemna det stora godset
utan sin egen vård; men då herr Erik bestämdt
så önskade, gjorde hon icke heller några
invändningar och hade snart äfven här funnit arbete
nog, med att ordna det förfallna, lilla hemmanet.
</p>

<p>
Äfven till Wiken kom nu ryktet om hvad
som föregick i Åbo. Det visste äfven berätta att
herr Erik Liljeholm var fängslad. Fru Metta blef
utom sig. Hon ville gerad resa in till Åbo, för
att läsa lagen för hertigen. Sigrid föreställde henne
mildt och sagtligt, att det endast skulle förbittra
<a id="page-260" class="pagenum" title="260"></a>
honom. Hon försökte att lugna sin mor med hoppet,
att herr Erik ju dock icke varit af de förnämste
och mest kände motståndarne mot hertigens
välde, och att de således borde kunna hoppas,
det fursten skulle förfara skonsamt; men just
då hon sade detta, svek henne rösten, och hon
brast i gråt.
</p>

<p>
Fru Metta tog, som vanligt, raskt sitt beslut,
och innan dagen var slut, var hon redan på väg
till Åbo. På vägen möttes hon af en afdelning
af hertigens soldater, som utgått för att plundra
hos konungens anhängare. Med knapp nöd undgick
hon att af dem bli ihjälslagen, och måste
vända om hem, dit hon återkom än mera uppretad
och skrämd, än förut.
</p>

<p>
Sigrid, som icke väntat sig något tillfredsställande
resultat af fru Mettas färd, hade under modrens
frånvaro ej haft styrka att i stillhet bära
på sin sorg, och fru Metta fick nu, genom det
lugn, hon sökte att intala sin dotter, sjelf erfara
en känsla af förtröstan, och började småningom
fatta hopp. Sigrid åter, förlorade allt mer sina
förhoppningar, ehuru hon bjöd till att lugna sin
mor, genom det hon visade sig sjelf lugn. Om dagarna
syntes hon sig temmeligen lik, som förr,
endast blekare och ännu stillare och tystare; men
om nätterna, då hon ej behöfde kufva sig för att
icke oroa sin mor, då grep henne oron så mycket
djupare. Hon hade sett hertigens blick, hon
hade hört hans röst, då han talat om hennes far,
och hon kunde icke hysa något hopp. Lade
hon sig ned för att hvila, så tyckte hon sig se
<a id="page-261" class="pagenum" title="261"></a>
sin fars blodiga hufvud bredvid sig på dynan.
Slöt hon sina ögon till sömn, så förföljdes hon af
drömmar, så blodiga och förfärliga, att hon vaknade
af fasa och bjöd till att icke slumra mera.
</p>

<p>
Få dagar efter olycksbudets ankomst, infann
sig lilla mor Annika på Wiken. Fru Metta lät
hemta henne in till sig och sade: &rdquo;Nå, mor Annika,
huru har ni hittat hit? Väl hade jag kunnat
behöfva er ibland, till hjelp för korna; det
har nu dock allt gått för sig. Men kan J nu ge
mig tröst, kan J förutsäga mig huru det skall gå
med herr Erik, skall det kunna bli fara för hans
lif?&rdquo;
</p>

<p>
&rdquo;Jaså, stora frun har sorg och bekymmer, så
väl som lilla mor Annika. Hi, hi, hi, jo, jo. Annikamor
har varit långa vägar. Jo, jo, der det
börjar lukta blod, hämdeblod för hennes hjertas
barn, dit vandrar Annika, för att njuta af den
söta doften. Roligt att se hur den förbannelsen,
mor Annika läste öfver det blod som Flemingen
gjöt, hur den svällde, hur den jäste, hur den drar
blod ur alla dem, som komma slägten nära. Jo,
jo, vid Stockholm såg jag så fager, ung blod, det
fick Flemingens flicka till rosor öfver sitt hjerta.
</p>

<p>
Annika har vandrat, hon har sett hur hertigen
slagtat de finska herrarne. Jo, jo, blod vankas
det! Skall det vara mera af sorten? Åh jo, åh
jo, inte skall det sparas, nog skall det bestås.&rdquo;
</p>

<p>
Fru Metta kände bäfvan vid gummans ord,
utan att rätt förstå hvad de syftade på, men hon
skyggade för att på något ovänligt sätt tilltala
<a id="page-262" class="pagenum" title="262"></a>
henne och sade blott: &rdquo;Kära mor, tala ej så der
ohyggligt, när jag frågar om herr Erik.&rdquo;
</p>

<p>
&rdquo;Åh hå, herr Erik, herr Erik, honom går ingen
nöd uppå. Han var den ende, som lindrade
fängelset för min lille gosse, han var god mot
min Bengt, honom skall intet ondt få komma vid,
nej nej, icke låter Annika sina vänner komma till
skada, nehej, hvarken herrar eller kreatur. Åh
håh, god var han alltid mot gamla Annika; frågade
när han mötte mig på gatan, och fast många
hörde det, så frågade han: &rdquo;Nå, mor Annika,
hur är det med er, behöfver ni något?&rdquo; Nehej,
herr riddare, svarade jag och neg, nehej, herr
riddare, i dag behöfver jag ingenting. Ånej, ånej
icke skall något ondt få ske honom.&rdquo;
</p>

<p>
Sigrid hade dragit sig undan i det andra
rummet. Henne syntes Annikas beteende stöta på
signeri, och hon ville dermed intet ha att göra.
Men nu stultade gumman fram till henne och
sade: &rdquo;Åh hå, fager jungfrun sitter hemma och
aktar sina fina kinder, och låter hertigen knoppa
sin far.&rdquo;
</p>

<p>
Sigrid såg förskräckt på gumman och svarade,
nästan omedvetet: &rdquo;Ack, om jag dock kunde
vara hos honom helst, det vore dock en tröst.&rdquo;
</p>

<p>
&rdquo;Åh hå, kan inte dottern hjelpa sin far? I
hennes ögon står, att hon kan. I natt vandrar
gumman till Åbo; hon går för att se sin hämd,
för att se blod! Och den unga vill ej gå samma
väg, för att skona sin fars blod. Hi hi hi.&rdquo;
</p>

<p>
Gumman hade uttalat, hvad ej Sigrid ens
klart vågat tänka. Hon ville till Åbo, att begära
<a id="page-263" class="pagenum" title="263"></a>
nåd för sin far. Hon hade lyckats en gång, ack,
skulle hon väl kunna hoppas att lyckas en gång
till! Och skulle hennes mor tillåta henne denna
vågade färd? Omöjligt, hon hade ju ej ens sjelf
sluppit fram och skulle i alla fall otvifvelaktigt
anse sig sjelf vida mer passande, än Sigrid, att
försöka få tala vid hertigen. Sigrid, åter, anade
att fru Metta skulle förderfva all möjlighet att
vinna nåd, om hon ännu komme att göra något
försök i den vägen. Sigrid kände huru fåfängt
andra fruar hos hertigen försökt, att få ens begära
nåd för sina män; huru hårdt de blifvit afvisade.
Men huru skulle hon sjelf kunna hoppas
att vinna något för sin far? Huru skulle hon ens
kunna komma till Åbo?
</p>

<p>
Tusende tankar svärmade i Sigrids hufvud.
Natten kom och hennes pulsar, som eljest slogo
så lugnt, bultade nu som i brännande feber. Hon
kunde ej frigöra sig från det intryck, gummans
ord gjort på henne. Kunde Annika verkligen se
längre, än andra menniskor? Vore det möjligt
att Sigrid skulle kunna göra något för sin far?
Hon hade så ofta blifvit beskylld för att vara för
mycket stillsam, för mycket rädd att framträda;
var hennes tvekan nu endast en sådan yttring af
hennes allt för tillbakadragna sinne? Och hon
visste dock med sig sjelf, att hon icke skulle ryggat
tillbaka, om hon med sitt lif kunnat återköpa
sin fader. Den vanligen så tysta och stilla flickan
vandrade nu omkring i oro, och det märktes grannt,
att om hon än vanligen syntes mera vara sin faders
<a id="page-264" class="pagenum" title="264"></a>
dotter, så var hon icke heller utan mycket
tycke af sin mor.
</p>

<p>
Rastlöst vankade hon fram och åter i sin
lilla kammare i månskenet. En skugga skymtade
på vägen, den väckte hennes uppmärksamhet. Den
kom närmare, stadnade slutligen vid hennes fönster.
Det var mor Annika. Med ovanlig röst sade
denna: &rdquo;Jungfru, vill du rädda din far?&rdquo;
</p>

<p>
&rdquo;Huru skulle jag kunna det?&rdquo;
</p>

<p>
&rdquo;Det vet jag icke, men jag har sett det i vatten
och jag har sett det i eld, och jag vill icke
att herr Erik Gustafsson skall dö. Vill du följa
till Åbo, så skynda; kommer du ej nu, så är tillfället
förfeladt. Tro icke att du lätt kan slippa
fram i krigande land. Men hvem tror du vågar
hindra den, som befaller både eld och luft och
vatten, och hvem vågar hindra den, hon vill beskydda?
Se jungfru, det molnet der, det stiger
opp emot månen. När det betäcker månens skifva,
går den gamla! Vill den unga ej följa, så dör
hennes far!&rdquo;
</p>

<p>
Sigrid kastade bäfvande blicken på molnet.
Lång besinningstid bestods henne ej. Ett ögonblick
böjde hon knä och ur hennes bröst höjde sig en
ordlös suck. Derpå steg hon opp, tecknade hastigt
med ett stift på ett pappersblad: &rdquo;Moder, förlåt,
jag går för att söka frälsa min far. Låt ingen
veta att jag gått, sök mig icke, det skulle
tillintetgöra allt hopp om lycklig utgång. Bed,
men sörj icke för mig.&rdquo;
</p>

<p>
Redan nalkades molnet månens skifva. Öfver
sin hemma väfda och spunna klädning kastade
<a id="page-265" class="pagenum" title="265"></a>
Sigrid en mörk kofta, band öfver sitt hufvud en
duk, stoppade hos sig guldringar och några guld-
och silfverpengar, som hon fått till faddergåfvor;
ännu var ej månens skifva fullt betäckt. I hast
gjorde hon ett helt litet knyte af några kläder,
och så gick hon utan buller ut i den stilla natten,
der molnet i detsamma undanskymt månen, och
lilla mor Annika redan syntes på gångstigen, några
stenkast från huset.
</p>

<p>
Snart upphann henne Sigrid, och gick tigande
vid hennes sida. Äfven mor Annika teg länge.
Hon förde snart Sigrid in på en biväg genom skogen,
och så allt vidare, på stigar långt ifrån de
vanliga.
</p>

<p>
Endast med ansträngning kunde Sigrid följa
den lilla hastigt framilande gumman, och när den
gamla slutligen upplät sin mun och började skratta
på sitt ohyggliga sätt, samt prata och sladdra om
blod och mord och stundom snattrade likt en
anka, stundom grät och åter skrattade, då bäfvade
Sigrid och nästan ångrade, att hon begett sig åstad
med detta hemska sällskap. Men när hon såg
med hvilken säkerhet gumman förde henne fram
på skogsvägar och gångstigar, så lugnade hon sig
åter och fann, att bättre förare hade hon ej kunnat
få.
</p>

<p>
Då Sigrid fattade beslutet att följa med Annika,
så skedde det i full öfvertygelse om, att hon,
under gummans beskydd, säkrast skulle kunna
slippa fram hvar som helst, blott denna sjelf så
ville. Men dock ansåg Sigrid sig ej så alldeles
säker på gummans goda vilja, dels och mest fruktade
<a id="page-266" class="pagenum" title="266"></a>
hon för att låta henne till sin fördel använda
någon af sina trollkonster, ty detta vore ju en svår
synd. Hennes ångest för fadren och nödvändigheten
att hastigt besluta sig, öfvervann dock hennes
tvekan, och hon lugnade sig med hoppet att
kunna afhålla gumman ifrån, att för hennes räkning
använda något signeri. Så snart Annika började
med sitt underliga prat, bäfvade Sigrid åter,
men något annat, som skulle förefallit farligt, varsnade
hon ej.
</p>

<p>
På de stigar der gumman med fullkomlig
kännedom och säkerhet förde dem framåt, möttes
ytterst sällan någon menniska. Sedan de vandrande,
dels till fots, dels med båt, tillryggalagt en så
lång väg, att Sigrids fötter började säga opp sin
tjenst, sade mor Annika: &rdquo;Siså, här är nattqvarteret.
Icke är just bädden mjuk, men jag tänker
jungfrun sofver utan vagga i natt.&rdquo;
</p>

<p>
Stället var en liten ödslig backstuga, der en
gammal gumma bodde ensam. Med af häpnad
helt runda ögon, stirrade kojans värdinna på sin
gamla gäst, men syntes villigt ordna allt till de
vandrandes beqvämlighet, så godt hon kunde.
</p>

<p>
&rdquo;Jo jo, jungfrun&rdquo;, sade mor Annika, &rdquo;här måste
hon bo så trångt, när hon är nära det stora huset
i Åbo. Men, fina jungfru, kom bara och vandra
med mig åt hemtrakterna, jo der är ståt! Der
ska jag föra henne öfverallt i de rikaste gårdarne.
Hon ska inte behöfva vara rädd för dåligt värdsfolk.
Hi, hi, hvar tror hon värdsfolket är? Äro
de ej slagna kanske! Eller tror hon, att hon skall
snyrpa på sin fina näsa, åt att i bondens stuga ej
<a id="page-267" class="pagenum" title="267"></a>
är så fin lukt som i herrarnes salar? Hi, hi, hi,
nog är luften frisk, men hvar äro väggarna och
hvar äro taken? De äro flugna med vinden sen
de blifvit brända till aska. Tror hon qvinnorna
skola besvära hennes öron med pladder, eller barnungarna
med skrik? Ånej, aldrig, allt är der nu
så fint och rart; qvinnorna och barnen ha svultit
ihjäl, ser hon. Siså, godnatt jungfru, sof nu, att
hon i morgon är rask igen.&rdquo;
</p>

<p>
Sigrid hade svårt att somna, men trötthet
och nattvak tog slutligen ut sin rätt. Om morgonen
kände hon sig temmeligen uthvilad.
</p>

<p>
Ju närmare de vandrande hunno Åbo, dess
mera mörknade hos Sigrid hoppet om att genom
sina böner kunna utverka nåd för sin far; och då
Annika slutligen förde henne in i staden genom
en bakport från en åker till en trädgård, då sade
hon vid sig sjelf: &rdquo;ack lättare vore att beveka slottets
murar, än hans hjerta.&rdquo;
</p>

<p>
&rdquo;Försök, försök, kanske de vekna!&rdquo;
</p>

<p>
&rdquo;Ack, mor Annika, håna ej mig arma. Ni
har gjort mig en större tjenst, än jag kan löna
er för, då ni fört mig hit.&rdquo;
</p>

<p>
Ur slottet hade blifvit bortjagade qvinnor,
som numera hade intet der att uträtta. Sigrid
lyckades få träffa en af desse, och fick af henne
besked om mycket. Qvinnan visste att herr Erik
Liljeholm verkligen satt fängslad, likaså Arvid
Eriksson, Johan Fleming och många andra. Men
det vigtigaste af allt, hon visste att herr Erik hade
blifvit satt i konung Eriks fängelse, ty hon hade
hört vaktknektarne skämta öfver att det vore nu
<a id="page-268" class="pagenum" title="268"></a>
Erik som Erik. Af henne fick ock Sigrid höra,
att ej hertigen ännu var kommen till Åbo. Denna
uppgift gaf Sigrid mycket att tänka på. Att det
nämnda fängelset ej ägde ens ett fönster utåt,
utan endast emot gången, som gick opp från fånggården,
det visste hon. Men fru Ebbas ord om
gallret i det fönster, som från gången vette utåt,
rann henne i hågen. Nu hade yttermera en tid,
sedan dess, med fukt och rost tärt gallret och
förmodligen yttermera försvagat det. På Sigrids
fråga visste ock qvinnan svara, att herr Erik ofta
hade tillstånd att vistas ute i gången, utan att
någon vaktkarl stod derinne, ty då en knekt hade
skämtat om, att kung Erik blifvit till herr Erik
eller något dylikt, så hade en vaktknekt svarat:
&rdquo;ja men det är bättre att vara herre, än kung, när
man är i fängelse, ty kungen fick ej ens titta ut
i gången utan vakt, och der sitter herr Erik ofta
flere timmar;&rdquo; knekten hade ock tillagt, att det
kunde han gerna få göra, ty nog är den gången
lika säker som hvarje annat fängelse, när vakt
står utom dörrn. Nog stå de gamla, många aln
tjocka, gråstens murarna både mot herre och kung.
I skymningen lästes dock fängelsets inre dörr och
för natten var herr Erik instängd i kung Eriks
fängelse.
</p>

<p>
En liten stråle af hopp började gry för Sigrid.
Så ringa den än var, så kunde hon ej underlåta
att fästa sig dervid. Så fullt upptagen
än hennes själ var af tanken på fadren, så glömde
hon dock icke, att äfven fråga hvad qvinnan visste
säga om Johan Fleming. Hon lugnades ganska
<a id="page-269" class="pagenum" title="269"></a>
mycket, i afseende å hans öde, genom den berättelse
qvinnan afgaf, om huru fruarna i slottet sagt, att
de hoppades, det han icke skulle behöfva lida
något.
</p>

<p>
Sigrid fann snart ett hem i samma boning,
der hon, genom mäster Sigfrids bemedling, hade
funnit en fristad, då hon ur slottet bortförde den
svårt sårade Enevald Fincke. Det var hos en
gammal, stilla enka, af borgerligt stånd. Gumman
tog nu helt kärligen och vänligen emot den unga,
blida jungfrun, hvilken hon biträdt med att sköta
hennes sjuke fästman, till dess han hunnit bli så
mycket bättre, att gumman ensam kunde vårda
honom. Här hade Sigrid tillfälle, att i lugn öfverväga
den plan, hon börjat att uppgöra. Skulle
hon lyckas att ur fängelset rädda sin far, så hade
hon för honom till en början ett säkert gömställe
i Nådendals kloster, till dess utväg blefve, att fly
längre bort från det farliga grannskapet af Åbo.
</p>

<h2 class="chapter" id="chapter-0-33">
XXXII.
</h2>

<p class="noindent">
Sigrid öfverlade noga allt. Den fara hon sjelf
utsatte sig för, ifall hon blefve upptäckt, den aktade
hon icke. Hon tänkte blott på möjligheten
af, att kunna rädda sin far.
</p>

<p>
En ytterst liten båt med tvenne åror, anskaffades
af mor Anna, och gömdes under ett skjul
vid åstranden. Så snart det blef mörkt, var Sigrid
i ordning till sin äfventyrliga färd. Hennes
mod var nära att svika, då hon skulle bege sig
<a id="page-270" class="pagenum" title="270"></a>
ut, men innan hon lemnade sitt rum, knäföll hon
och bad länge och varmt om hjelp och stöd, att
hon, den svaga flickan, måtte kunna lyckas i sitt
svåra företag.
</p>

<p>
Något lugnad begaf hon sig nu på väg. Det
var endast den noga kännedom Sigrid hade om
lokalen, som kunde göra möjligt för henne ett
försök att befria sin far, innan hertigens ankomst
skulle göra det för sent.
</p>

<p>
Med tysta årtag nalkades hon slottet. Det
hade emellertid blifvit alldeles mörkt. Den vanliga
farleden gick omkring slottsudden. Att en båt
färdades der, väckte ingen uppmärksamhet, om
än någon skulle varsnat den. Ytterst på udden
låg slottsträdgården, omgifven af en hög och fast
halfcirkelformig mur. Att denna mur var slät, i
godt skick och omöjlig att öfverstiga, visste Sigrid,
den var för icke längesedan ånyo uppförd. Hvarje
försök att bestiga den, om än med en repstege,
skulle lätt hafva väckt uppmärksamhet. Men den
lilla luckan i muren! Hon visste hvar den fanns,
ehuru den låg alldeles nere vid marken och var
gömd af nässlor och ris på yttre sidan. Hon kände
dess hemliga mekanik och kunde öppna den.
</p>

<p>
Sigrid steg försigtigt ur sin lilla båt, som hon
laggt just under muren, der vattnet gick nästan
ända intill. Äfven detta ställe kände hon förut,
och visste huru hon här lätt kunde fästa sin lilla
julle. Smygande långs muren, kände hon för sig
utmed jorden, till dess hon vidrörde luckan, hon
öppnade den och fann med glädje, att hon hade
så godt utrymme att slippa igenom den, att hon
<a id="page-271" class="pagenum" title="271"></a>
hoppades, det hennes far äfven skulle kunna tränga
sig ut derigenom. Med tysta steg hann Sigrid
snart öfver den lilla trädgården. Här kände hon
så väl hvarje buske, hvarje gräsfläck, så att hon
med lätthet kunde komma fram, utan att göra
buller. Framför henne reste sig, högt och kalt,
den äldsta delen af fästet, det såkallade gamla
slottet. Endast några få gluggar, högt oppe, voro
anbragta, för att insläppa dager och luft, ibland
dem det lilla fönster, som gaf dag åt gången till
kung Eriks fängelse.
</p>

<p>
Sigrids hjerta slog så häftigt, att det nästan
betog henne andedrägten. Nu hann hon rönnen,
kung Eriks rönn. Hon hade alltför ofta besökt
den, för att taga misste om dess plats. Hon uppsteg
på en sten, derifrån hon visste sig kunna
uppnå de krokar, som fasthöllo trädet, ryckte och
vred på dem och, hvad hon hade beräknat inträffade,
de hade redan tagit någon röta, eller gifvit
vika, så att hon utan svårighet fick dem att lossna
ur den remna, deri de blifvit indrifna; och trädet
ägde ännu nog spänstighet qvar, för att till någon
del återtaga sin förra ställning.
</p>

<p>
Så varsamt än Sigrid förfarit, kunde ej detta
ske utan buller. Hon märkte rörelse utanföre;
trädgårdsporten, en liten tung port i muren, gick
opp och tvenne karlar inträdde.
</p>

<p>
&rdquo;Ja, var säker du, att jag hörde något buller,
hitåt.&rdquo;
</p>

<p>
&rdquo;Ja, du hör så mycket du i drömmen, der du
står och sofver. Jag undrar hvem här skulle röras.
Och kan tänka om än sjelfva polackkungen
<a id="page-272" class="pagenum" title="272"></a>
skulle skicka hit alla sina hejduker, så kunde de
få roa sig bäst de gitte, här i kryddgården. Kanske
tror du, de ska slå hål på de fyra aln tjocka
gråstensmurarna här på slottet.&rdquo;
</p>

<p>
&rdquo;Nå nå, det låter han väl sakta bli att snusa
hit, när hertig Carl har fästet inne. Men hur tror
du det ska gå med oss, om någon varit här, utan
att vi skulle märkt det?&rdquo;
</p>

<p>
&rdquo;Nåja, jag tänker man finge visa vägen åt
de der herrarne, som sitta deroppe, till ett hetare
ställe, än här är i natt.&rdquo;
</p>

<p>
Emellertid kommo de talande allt närmare
Sigrid. Månen började svagt genombryta molnen.
Sigrid kröp ihop bakom det utsprång af stenen
hvarpå hon stått. Få steg till, och karlarne skulle
hafva upptäckt henne.
</p>

<p>
Men nu skymtade en person fram från ett
annat håll. Karlarne sprungo till, grepo denna
och började släpa henne emot porten.
</p>

<p>
&rdquo;Hi, hi, hi. Jag tänker ni bli feta på fyndet&rdquo;,
skrattade mor Annikas röst, &rdquo;jo, jo, jag undrar
just hur mycket besvär det vore, att blåsa ner
kråknästet ert der, till straff för att ni inte låta
folk gå i fred och söka rötter.&rdquo;
</p>

<p>
Emellertid hade karlarne med sin fångst hunnit
utom porten, den de noga tilläste, och då nu
månen sken allt klarare, sågo de den lilla, torra
gumman, som skrattade och hånade dem.
</p>

<p>
&rdquo;Hur kom du in, käring&rdquo;, frågade den ena
karlen.
</p>

<p>
&rdquo;Ja si det var durrn det! Jaha, ja det var
storkonsten. Finns det inte stickor och strå att
<a id="page-273" class="pagenum" title="273"></a>
rida på? Bättre hästar än dem ha ni, edra glopar,
aldrig ridit. Jo, jo. Tokuga ä&rsquo; ni, som tror, ni
kan stänga ut den, som något vet, hi, hi, hi. Men
si, nu hade jag nästan lust att gå in i täppan igen.&rdquo;
</p>

<p>
&rdquo;Pass på, låt bli med det, mor.&rdquo;
</p>

<p>
&rdquo;Nå, nog kunde jag nu väl också spå er en
smula, innan jag går tillbaka, så lär ni väl inte
neka mig, att der söka några rötter, som inte växa
annestäns.&rdquo;
</p>

<p>
Härom parlamenterades nu en stund, karlarne
gåfvo icke med sig, men Annika lofvade slutligen,
att ändå spå åt dem och så hade hon lyckats, att
för en ganska lång stund upptaga deras uppmärksamhet,
så att Sigrid fann lägenhet, att utföra
sitt värf.
</p>

<p>
Sedan porten blifvit tillstängd, försummade
hon intet ögonblick, ehuru hon darrade så, att hon
knappt kunde hålla sig oppe. Som förut blifvit
anmärkt, stod kung Eriks rönn sålunda bakom
ett hörn af byggnaden, att den icke bemärktes,
förr än man hunnit några steg framom porten.
Af vakten vid porten kunde Sigrid således icke
varseblifvas, der hon nu stod, äfven när månan
lyste. Men var hennes far ännu ute i gången?
Skulle en vaktknekt bli den, som stode deroppe vid
fönstret? Utan att betänka vådan deraf för sig
sjelf, hviskade hon sakta uppåt &rdquo;fader&rdquo;, och med
outsäglig glädje såg hon en hand stickas ut genom
gallret och liksom vinka.
</p>

<p>
Nu vågade hon det sista steget. Rönnen hade
rest sig så mycket, att hon, på dess nu löflösa
grenar, lyckades hjelpa sig opp till en liten afsats
<a id="page-274" class="pagenum" title="274"></a>
i muren, dit hon i sjelfva verket slutligen hann, och
der hon äfven lyckades finna ett knappt fotfäste,
så säkert, att hon med stöd af trädet, der kunde
hålla sig fast. Ur sin kjolsäck upptog hon nu ett
nystan, som hade en sten till kärna, och kastade
det opp mot gluggen. Tre gånger misslyckades
det och nystanet föll till jorden; men hon hade
fäst sin tråd så väl, att hon åter kunde uppdraga
det till sig. Nu sladdrade och trätte och skrattade
Annika med soldaterna ljudeligt, och deras skrattsalfvor
bevisade, att de voro långt ifrån att vara
uppmärksamma på något annat. Ända till Sigrid
trängde ljudet af deras röster och lugnade henne
betydligt. Hon bjöd nu till, att kasta sin slunga
med lika kall blod, som hon varit van att, vid
lekarna på ängen, kasta bollen och &mdash; nu kunde
hon knappt återhålla ett glädjerop, handen deroppe
fick tag i nystanet. Nu klängde hon så fort,
som möjligt, ned till marken och fäste der skyndsamt
vid trådens andra ända ett bref och ett långt,
fint och starkt rep, som handen deroppe drog till
sig. Vid repets nedra ända band hon åter några
små verktyg, som kunde bli nyttiga vid gallrets
lösbrytande, äfvenså en fil.
</p>

<p>
Sedan allt detta försvunnit inom gallret, skyndade
sig Sigrid ned genom trädgården. Just då
hon lutade sig ned, för att krypa ut genom luckan,
kastade hon en blick mot fadrens fängelse och
såg med bäfvan ett matt ljus lysa derifrån. Att
fångvakten med sin lykta, nu kommit för att instänga
hennes far för natten, tog hon för gifvet.
Hade han lyckats hinna på något sätt gömma de
<a id="page-275" class="pagenum" title="275"></a>
nyss emottagna sakerna, det frågade hon sig otaliga
gånger, utan att kunna besvara sin fråga.
</p>

<p>
Snart satt Sigrid åter i sin lilla båt, men när
hon hunnit så långt ut i farleden, att faran af
upptäckt, för denna gång, var förbi, kände hon
sig nära att förlora sansningen. Hon drog in årorna
i båten, nästan utan att hon sjelf visste
deraf, och sjönk ned i dess botten. Efter en liten
stund återvaknade hon till så mycken sans, att
hon kunde lösa af sitt hufvud den duk hon bundit
deröfver, doppade den i vattnet öfver båtkanten
och lade sedan den våta duken öfver sin panna.
Detta uppfriskade och återgaf henne full sans.
Nu märkte hon att ansigte och händer blödde,
men det var endast skråmor. Sedan hon några
gånger med den våta duken aftvättat dem, upphörde
de att blöda. Hon hade förmodligen skrapat
sig vid det arbete, hon förehaft.
</p>

<p>
Hennes första känsla när hon återbefann sig
i sin lilla kammare hos enkan, var att utgjuta
sitt hjerta i en varm tacksägelsebön, för att hon
hade så långt lyckats utföra sitt värf, och hon
började nu att hoppas, det herr Erik hunnit
dölja, hvad hon lemnat honom. Hon fattade tillförsigt
till att hon skulle kunna utföra sitt värf,
hon tyckte sig säker att hon hade välsignelse med
sig, då allt hittills gått henne i händer.
</p>

<p>
Hon lade sig nu och bjöd till att betvinga
sin oro, för att kunna sofva. Hon visste att hon,
kanske redan påföljande dag, skulle behöfva all
sin styrka.
</p>

<p>
Att anlita någon annan om hjelp, vågade hon
<a id="page-276" class="pagenum" title="276"></a>
icke. Herr Erik hade många vänner; hon skulle
kanske kunnat lyckas förmå någon, att utsätta sig
för de faror, som hotade hvemhelst, som skulle varit
henne behjelplig, men hon kunde icke öfvertala
sig till, att vilja utsätta någon, för att kanske offras
åt en plågsam död. Dessutom skulle den, som
hjelpt hennes far på flykten, säkerligen genom tortyr
hafva blifvit tvingad att uppge hvar herr Erik
funnit tillflykt, så framt man kommit på spåren
hvem, som varit honom behjelplig. Det säkraste
var att icke äga någon förtrogen, annan än mor
Annika, hvilken tycktes ha så noga reda på alla
Sigrids steg, äfven dem, hvilka hon ej anförtrodde
gumman, så att allt döljande för denna syntes vara
fåfängt. Hon hade ock bevisat Sigrid så stora
tjenster, att det tycktes vara föga skäl att misstro
henne.
</p>

<p>
Följande natt låg så sotmörk öfver vattnet,
som en natt i November plägar vara när regnet
faller i strida skurar. Genomvåt hukade sig Sigrid
ned på marken vid den öppnade luckan i
slottsmuren och lyddes. Hon kunde ej annat höra
än regnets plaskande.
</p>

<p>
Hade hennes far fått behålla, hvad hon sändt
honom? Skulle han komma i afton? Kunde han
ens i mörkret hitta till luckan? Men äfven han
var ju så hemmastadd på slottet, att detta sista
borde gå för sig. Hon ville ej krypa in, för att
icke öka vådan af upptäckt. Hade herr Erik fått
vara så mycket ensam, som erfordrats, för att få
lös gallret? Och hade han verkligen fått löst det,
äfven om han fått försöka det? Tusende ångestfulla
<a id="page-277" class="pagenum" title="277"></a>
tankar plågade henne, och den späda flickan,
som man ofta beskyllt för att vara rädd och tafatt,
tänkte nu ej ens på hvad hon sjelf led, huru
hemskt det var i den öde qvällen, huru stor hennes
egen fara var. Stundom bäfvade hon dock
tillsammans, hon tyckte att hennes hjerta nästan
sammankrymptes, hon fruktade att förlora sansningen.
Åter tog hon sin tillflykt till bön.
</p>

<p>
Nu tyckte hon sig höra ett sakta prassel bland
de nedfallna löfven, som lågo på trädgårdens gångar
och sade nästan ohörbart: &rdquo;Far.&rdquo; &rdquo;Barn&rdquo;, svarades
nästan lika sakta. Med möda lyckades riddarn
tränga sig ut genom den lilla luckan, och
innan kort sutto far och dotter, utan att vidare
hafva vexlat ett ord, båda i den lilla båten, som
ej var större än att den jemnt bar dem.
</p>

<p>
Sigrid fattade årorna och rodde utåt. Hvar
vägen rätteligen gick, var ej lätt att skönja i
mörkret; men den lilla ekan gick fram äfven der
det var grundt, och herr Erik kände väl farvattnet.
De mörka massorna af krigsskeppen syntes
skymta emot himmelen, huru mörkt det än var,
så att det lät sig göra att undvika dem. En gång
kommo de resande dock nog nära ett fartyg, för
att bli anropade, men Sigrid hvilade då ett ögonblick
på årorna och fortsatte sedan färden med
ytterst tysta årtag, och vakten på skeppet trodde
sig hafva hört miste när han tyckt sig förnimma
ljud, bland smattret af det fallande regnet.
</p>

<p>
Ändteligen hade flyktingarna hunnit förbi Runsala
och båda började nu småningom andas lättare.
Nu begärte herr Erik årorna och Sigrid,
<a id="page-278" class="pagenum" title="278"></a>
som fann att hennes händer ej länge mera skulle
förmå sköta dem, var villig att ge dem ifrån sig.
Dessa ord voro de första, som vexlades mellan far
och dotter. Sedan de i tysthet, med någon svårighet
bytt plats i den lilla båten, grep fadren
med kraft i årorna och nu gick färden raskt
framåt, allt ännu under tystnad. Han valde vägen
genom smärre sund, som sällan besöktes af båtar,
hvilket numera, sedan regnet småningom upphört,
icke var omöjligt, ty man började dock kunna
urskilja konturerna af föremålen.
</p>

<p>
Natten var lång, som November-natten är.
En stund hvilade flyktingarna i en lada, men vågade
icke försöka att göra opp eld, för att torka
sig vid. Herr Erik iklädde sig en grå vadmals
rock och mössa med stora öronlappar, som Sigrid
medfört i båten. Snart begåfvo de sig åter å väg.
</p>

<p>
Ändteligen hunno de målet för sin färd: Nådendals
i ruiner fallande kloster. Enligt sin gamla
fränkas anvisning, uppsökte Sigrid nu i mörkret
den hemliga dörrens fjäder. Sedan den var funnen
sade hon: &rdquo;Nu, farkär, vill jag hoppas, att
med Guds hjelp det värsta är öfverståndet. Men
icke är det nödigt att nu i sådant mörker gå in
i detta gömställe. Ingen vistas här. Klostret
förfaller allt mer, men kyrkan, der vi nu befinna
oss, är uppreparerad och här hålles om söndagarna
gudstjenst; säkert är att före dager ingen kommer
hit. Skulle dock något ljud höras, så måste vi
hasta in i gömman.&rdquo;
</p>

<p>
Sedan Sigrid hade uttalat dessa ord, vacklade
hon och nedföll afsvimmad. Naturen hade tagit
<a id="page-279" class="pagenum" title="279"></a>
ut sin rätt. Den högsta själsansträngning hade
hållit henne oppe, vida utöfver hvad hennes krafter
egentligen skulle förmått. Nu brast den så
länge spända fjedern, och hon föll tillsamman, som
ett kläde faller, när det släppes ur handen.
</p>

<p>
Under herr Eriks ömma omsorger vaknade
hon dock slutligen åter till medvetande, men hon
kände sig så matt och liksom sönderfallen, att
det var henne omöjligt att uppstiga. En flaska
vin, som hon laggt i båten jemte ett bröd, kom
nu väl till pass, då Sigrid ej orkade bege sig ut,
för att anskaffa mat, och så tillbringade far och
dotter sin dag tillsamman i sitt säkra gömställe.
</p>

<h2 class="chapter" id="chapter-0-34">
XXXIII.
</h2>

<p class="noindent">
På slottet hade emellertid fångens flykt blifvit
upptäckt. Det fängelse, som hyst den afsatte
monarken, ansågs allt för svårt för hvem som
helst annan, genom sin brist på luft och ljus.
Men då nu så många fångar voro på slottet, och
man icke ville tillåta dem att få bo tvänne tillsamman,
så måste äfven kung Eriks fängelse begagnas.
Och då äfven den yttre gången ansågs
lika fast, som hvarje annat fängelse, så tyckte
man sig tryggt kunna förunna fången den lindring,
att man om dagarna lemnade dörren från fängelserummet
till gången oläst. Sålunda var det
egentligen den, som utgjorde hans fängelse, och
kung Eriks rum blott det ställe, der han för natten
inlästes. Herr Erik hade just jemnt hunnit i
<a id="page-280" class="pagenum" title="280"></a>
sin säng kasta, hvad han af Sigrid emottagit, då
vaktknekten med sin lykta inträdde.
</p>

<p>
Påföljande dag hade han låtsat vara sjuk,
för att kunna ligga på den halm, som gömde repet.
Dessutom ansåg han denna förevändning lämplig,
för att göra vakten obekymrad om honom.
Under loppet af dagen lyckades herr Erik att inskjuta
några smulor murbruk i låset; och då om
aftonen vaktknekten, som vanligt, kom för att
stänga dörren, och nyckeln tog emot, förlorade
han tålamodet, vred så våldsamt, att axet brast,
och måste bege sig till slottssmedjan för att få
skadan hjelpt. Att emellertid ordna om någon
vaktkarls utställande i gången, ansåg han så mycket
mindre nödigt, som herr Erik nu var sjuk;
och att dörren stode en timma längre oläst än
vanligt, kunde ej vara farligt. Icke eller var han
mon om att inrapportera om nyckelns förvridande,
hvilket han nödgats göra, ifall han hade fordrat
hit en ny postkarl. Det kunde ju aflöpa utan
allt detta trakasseri och dessutom utan någon fara.
</p>

<p>
Nu var dock ingen i smedjan till hands. Arbetet
drog ut på tiden, och först efter ett par
timmar återkom vaktkarlen med sin nyckel och
lykta, och fann då till sin förfäran, buren tom.
</p>

<p>
Hans förskräckelse var gränslös. Hvilken väg
fången tagit, var lätt att se. Han tyckte sig redan
känna tortyrredskapen gripa sig. Man skulle
naturligtvis anse honom hafva hjelpt fången på
flykten. Det var ingen nåd att vänta. Han öfverlade
länge om han nu borde anmäla saken,
men fann slutligen på en utväg, den han beslöt
<a id="page-281" class="pagenum" title="281"></a>
att försöka. Han kunde ändå knappt förvärra sitt
öde.
</p>

<p>
Den första omsorgen var att draga in det
qvarhängande repet, hvarpå herr Erik slagit en
mängd knutar. Derpå ställde han åter gallret
på sitt ställe och injemkade de stenflisor, som vid
utbrytandet fallit ur muren.
</p>

<p>
Fångknekten hade redan om morgonen inrapporterat
sin fånge såsom sjuk. En man af garnisonen
hade nyss dött och låg redan i sin kista,
färdig att begrafvas. Vaktkarlen, som bevakat
trappans yttre dörr, och sålunda var utsatt för
fara genom fångens flykt, intogs i förtroendet. I
soldatens likkista lades en stock, och den döde
bars opp i kung Eriks fängelse, lades i sängen
och ikläddes några af herr Eriks qvarlemnade
klädesplagg. Hår och skägg klipptes och ordnades
till likhet med herr Eriks, och fångknekten
anmälte följande morgon, det fången hade aflidit
under natten.
</p>

<p>
Ett par personer afsändes för att förvissa sig
om sanningen af uppgiften. Under vägen talade
vaktknekten mycket om, huruvida han icke äfven
torde insjukna, ty han började känna till just
samma onda, hvaröfver den aflidne klagat. De
begge herrarne tycktes äfven tro, att sjukdomen
kunde vara smittosam, kastade endast på afstånd
en blick på den döde, och så skumt det var i
detta ohyggliga fängelse, var det icke lätt att upptäcka
misstaget, isynnerhet för personer, som icke
mycket sett herr Erik Liljeholm och icke eller
hade något skäl till misstanke. Fångknekten fick
<a id="page-282" class="pagenum" title="282"></a>
befallning att nedlägga den döde i en kista, hvilken
befallning han så fort som möjligt utförde,
och tillspikade sedan kistan väl på alla sidor.
</p>

<h2 class="chapter" id="chapter-0-35">
XXXIV.
</h2>

<p class="noindent">
Nu randades den af så många med bäfvan
väntade dag, då hertig Carl inträffade i Åbo. Han
föregicks af blodiga rykten. Alla som retat hans
vrede genom trohet mot Sigismund, och synnerligen
de, hvilka genom sin börd eller större förmåga
kunde blifva farliga, föllo offer för hans
hämd. Halshuggning, stegling, förlust af all egendom
drabbade tätt, och de lifdömdes familjer befunno
sig i sin djupa sorg, med detsamma de förlorade
makar, söner eller bröder, tillika försatta
i den yttersta fattigdom.
</p>

<p>
Hustrur och barn till de fångne herrarne på
Åbo slott omgåfvo hertigen vid hans ankomst och
bådo knäböjande om nåd för de sina. Hertigen
svarade: &rdquo;Hvi bedjen och anropen J mig? Jag
kan intet, det är lagen, som skall dömma dem.
De hafva brutit mot konungens ed, gjort uppror
mot fäderneslandet och stått mig efter lifvet; deras
dom måste lagen fälla.&rdquo;
</p>

<p>
Hertigen gick nu opp i sina rum och lät genast
införa Arvid Eriksson Stålarm, som värdigt
och lugnt besvarade hertigens häftiga tilltal,
och skyndade sig att begagna tillfället för att få
framställa Johan Fleming, såsom af honom lockad
och öfvertalad att qvarstadna. &rdquo;Han hade
<a id="page-283" class="pagenum" title="283"></a>
kommit till Finland för att ordna enskilda angelägenheter
och skaffa sig något penningar, dermed
han skulle bege sig i fremmande land, att der öfva
och försöka sig, såsom unge adelsmän bruka, hvarigenom
han i framtiden bättre kunde tjena sitt
fädernesland.&rdquo;
</p>

<p>
Sedan Stålarm blifvit bortförd, befallte hertigen
att Johan Fleming skulle införas.
</p>

<p>
Hertig Carl vandrade fram och åter med stora
steg. Ådrorna på hans tinningar svällde. Gång
efter annan sammanknöt han handen. Nu inträdde
Johan Fleming och bugade sig djupt. Hertigen
gick häftigt emot honom. I hans öga strålade segerglädje,
då han sade: &rdquo;Ha, detta är således
Klas Flemings son!&rdquo; Det var som om han nu
först skulle hafva känt sig rätt säker om den krona,
han eftersträfvat, och dock rörde sig i hans
inre en dunkel önskan att skona den älsklige ynglingens
blod. När Johan så stod inför fursten,
på en gång ödmjuk och stolt, och det behagliga,
ungdomliga anletet höjde sig bönfallande emot
honom, då vek för ett ögonblick sjelfviskhetens
blodlystna demon från Carl och han sade: &rdquo;Det
synes mig dock hårdt, att förgöra detta unga lif.
Välan, vill du, som en ärlig och adelig yngling,
lofva och förpligta dig för framtiden, att troget
tjena mig och riket, så vill jag, för din ungdoms
skull, låta nåd gå för rätt och skänka dig lif och
frihet.&rdquo;
</p>

<p>
&rdquo;Mot mig har min herre, konung Sigismundus,
alltid varit en nådig herre; det vore af mig
otacksamt att öfverge hans tjenst, och jag äger
<a id="page-284" class="pagenum" title="284"></a>
dertill ingen skälig orsak, och dock&rdquo;, tillade Johan,
böjande knä, &rdquo;beder jag, att Eders Furstliga
nåde måtte bevilja mig nåd, emedan jag till Finland
kommit endast för att skaffa mig medel att
försöka min lycka i fremmande land.&rdquo;
</p>

<p>
&rdquo;Du, Johan Fleming, beder om nåd och böjer
blott ett knä! Hvarföre vördar du mig icke
med tvänne knän?&rdquo;
</p>

<p>
Öppet och rent strålade Johans blick, då han
svarade: &rdquo;Endast åt Gud och min konung sparar
jag denna vördnad.&rdquo;
</p>

<p>
Nu trädde Carl ett steg tillbaka: &rdquo;Ha, så är
det. Af ormaägg komma ormaungar. En sådan
var din fader och sådan blir du sjelf, om du får
lefva; men du skall icke växa mig öfver hufvudet,
som han. Hade icke den öfvermodige och
bålstore tyrannen, som aktade hvarken Gud, konung
eller land, satt sig opp emot mig och farit
fram som ett vilddjur, och dräpit och slagit ihjäl
fattige bönder och godt folk, som ville försvara
rikets lag och regering, så skulle längesedan fred
och rolighet herskat. Men du gifver nogsamt
tillkänna, att du af din fader ärft natur och sinne,
och varnar oss för det vi, i lika motto, skole förvänta
af dig. Derföre må du vara beredd att
svara för rätta med de andre finnarne, med hvilka
du dig förbundit hafver, och stå din egen fara.&rdquo;
</p>

<p>
Vakten slöt sig kring Johan Fleming och han
nedfördes åter i sitt fängelse.
</p>

<p>
Hertigen stod en stund qvar på samma plats,
men började sedan gå fram och åter i det han
sade: &rdquo;Hade icke den förrädarn nära narrat mig
<a id="page-285" class="pagenum" title="285"></a>
med sitt fagra anlete och blida min, att gifva
honom fri. Herren förlåte mig, att jag så ernade
lemna mina och riksens fiender qvar, för att
stämpla ondt och föra oskyldiga menniskor i olycka,
genom sina illfundigheter. Herren känner mig
och vet, att jag icke eftersträfvat regementet, utan
fast mer gjort allt hvad i min förmåga stått, för
att bibehålla det åt min broders son, konungen i
Polen; men att han, mot all ed och försäkran, som
en menedare och förrädare, sitt eget fädernesland
med krigsfolk öfverfaller, och vill med papisteri
och svek oss alla i olyckan föra, och sätter till
befallningsmän sådane, som den blodhunden Klas
Fleming och dylika. Nej, visserligen måste de
ogerningsmännen alla förgöras. Så länge adeln
är för mäktig i landet, äger kronan ingen makt.&rdquo;
De sista orden uttalades halfhögt, men om för resten
detta tal var ernadt att höras af vår Herre,
eller af den tjenare, som stod vid dörren, eller
af hertigens eget samvete, är ej lätt att afgöra.
Kanske det var ernadt litet åt dem hvarje.
</p>

<p>
Den utnämnda domstolen hade sin session på
rådhuset i Åbo. Joachim Scheel, Bjelkar, Lejonhufvud,
Brahe och flere andra, sutto kring bordet.
Fångarne fördes nu öfver torget, mellan led af
soldater, under ljud af trummor och pipor, opp
till rådstugan.
</p>

<p>
Anklagelsen upplästes. Nio punkter, alla rigtade
mot Arvid Eriksson Stålarm. Han hade fört
afvig sköld emot fäderneslandet, hade stått Hans
Furstliga nåde efter lifvet, och så vidare. De andres
brott omtalades icke.
</p>

<p>
<a id="page-286" class="pagenum" title="286"></a>
Nu framsteg Stålarm och talade: &rdquo;Ädle herrar,
som till domare tillsatte ären, hvad jag än
kan hafva brutit, denne unge herre, herr Johan
Klasson Fleming, han är dock till allt oskyldig,
och hvad det anbelangar, som blifvit honom lagdt
till last, att han med konung Sigismund följde
vid dennes infall i Sverige, så måste honom tillgodoräknas,
det lagen, som fäller den, som med
fremmande krigshär går emot fäderneslandet, dock
här tillägger: &rdquo;med mindre han var sjelf med, som
näste var till riket.&rdquo; Och hafver herr Johan, som
då hade tjenst invid sin konungs person, näppeligen
spännt en bössa emot Hans Furstliga nåde
eller hans folk.&rdquo;
</p>

<p>
Joachim Scheel lofvade att framställa allt
detta för Hans Fursteliga nåde, och så fullföljdes
ransakningen, med att punkt för punkt upptaga
beskyllningarna emot Arvid Eriksson. De öfrige
anklagades brott omtalades icke ens, utan syntes
deras dom komma att innefattas i Stålarms.
</p>

<p>
När alla de nio anklagelsepunkterna voro genomgångna,
framträdde åter Stålarm: &rdquo;Ädle och
välbördige herrar, beder jag ödmjukligen, att J
viljen hos Hans Furstliga nåde understödja min
ödmjuka bön. Icke beder jag om någon annan
nåd, än den, att han ville mig den gunst och nåd
bevisa, att låta mig ensam dö, och skona dessa
andra mina medfångne herrar, emedan jag hafver
varit den, som hafver förestått den högsta makten
i Finland, och de endast hafva följt mig och mina
föreskrifter; och äro de således att ursäkta för
hvad de mig till åtlydnad hafva brutit. Derhos
<a id="page-287" class="pagenum" title="287"></a>
måtte det ock högeligen beklagas, att J, ädle och
välbördige herrar, eder förhastat, i det J endast
mina brott och min skuld undersökt, men icke
ransakat dessa mina medfångars, hvilka J nu, jemte
mig, viljen dömma.&rdquo;
</p>

<p>
Grefve Mauritz Lejonhufvud svarade: &rdquo;Det
hafva alla finnarne varit om ett råd uti det, som
J uti landet bedrifvit, och dertill med behöfva
icke vetterlige gerningar stor ransakning.&rdquo;
</p>

<p>
Följande morgon uppställdes hertigens krigsmakt
i en krets utanför slottet. En otalig folkmassa
af alla stånd samlades der utanföre. Inuti
ringen stodo alla fångarne på knä. Cancelliskrifvaren
uppläste domen: Alla de uppräknade tjugutvå
herrarna skulle halshuggas, deras hufvuden
uppsättas på pikar, kropparna steglas och deras
egendom konfiskeras.
</p>

<p>
Hertigen kom derpå ned från slottet och emottog
af alla närvarande hyllnings ed. Men när
han åter skulle träda ur ringen höjde Johan Fleming
sin röst och bad, att &rdquo;Hans Fursteliga nåde
ville låta nåd gå för rätt.&rdquo;
</p>

<p>
Fursten gick honom förbi och svarade: &rdquo;Du
har förkastat min nåd och förlåtelse, då den erbjöds
dig; nu är det för sent. Domen är fälld.
Jag har icke mera makt att efterlåta landsens
rätt. Tänker numera icke på annat än huru J
mågen bereda eder att svara för edra gerningar
i en annan verld.&rdquo;
</p>

<p>
Det var dagen efter den, då domen hade fallit.
I sitt fängelse satt Johan Fleming vid ett
bord. Han hade på begäran erhållit skriftillbehör.
<a id="page-288" class="pagenum" title="288"></a>
Hufvudet hvilade en stund i handen, innan han
fattade pennan. Det var sitt testamente den tjuguettårige
ynglingen skulle skrifva. Han började
nu:
</p>

<p>
&rdquo;Gud den allrahögste han vare min hjertans
kära morkärs tröst uti hennes bedröfvelse, och
tvifla intet att domarena skola svara mig för Guds
stränga dom, huru de mig dömt hafva.&rdquo;
</p>

<p>
Derpå anbefallte han sina tjenare åt sin moder,
och bad att &rdquo;såsom de alla honom troligen
tjenat, de ock måtte bli ärligen och väl lönta.&rdquo;
Äfven några små skulder uppgaf han, som borde
betalas, recommenderade till sin moders godhet
personer, som hade bevisat honom välvilja, &rdquo;i denna
min bedröfvelses tid, och hafva mig hulpit med
mat och öl, såsom ock hafva tillsagt att efter yttersta
råd hjelpa mitt lik till sin lägerstad, efter
som mig kan undt vara.&rdquo;
</p>

<p>
Till konungen beder han &rdquo;för sin salige faders
trogna tjenster, så ock min egen intill denna stund,
att min hjertans kära morkär och systrar må njuta
det till godo, som de hafva mist både ärfdt och förvärfdt,
att de ej må behöfva lida nöd och spott.&rdquo;
</p>

<p>
Några andra punkter, alla bevisande hans
ädla, varma hjerta, tillade han yttermera, och slutade
med följande ord: &rdquo;Låter jag min hjertans
kära morkär förnimma, att hvem hon hafver att
beskylla för min död, kan jag intet annat säga,
utan att den trängtan och åstundan, som hans
furstliga nåde hafver haft, till att ödelägga och
fördämpa min slägt, hafver varit orsaken till det
förnämsta, hvilket nu efter hans vilja gånget är.
<a id="page-289" class="pagenum" title="289"></a>
Gud tröste eder, min hjertans kära morkär, samt
mina kära syskon, och låte oss finnas i den eviga
glädjen. Gifvet uti min eftersta stund på Åbo
slott den 10:de November Anno 1599.
</p>

<div class="sign">
<p class="sign2">
Eder ödmjuke son hafver jag varit.<br />
<em>Johan Fleming</em>.&rdquo;
</p>

</div>

<p class="noindent">
Sedan detta var skrifvet, vände sig Johan Fleming
till sin gamle tjenare och sade: &rdquo;Nu har
jag allt ordnadt, och beder dig blott ännu en gång,
att du, om dig möjligt blifver, må framföra mina
hjertliga och kärleksfulla helsningar till alla dem,
du vet att jag hållit kär, och att du må berätta
dem om mina sista stunder.&rdquo;
</p>

<h2 class="chapter" id="chapter-0-36">
XXXV.
</h2>

<p class="noindent">
Sigrid och hennes fader hade emellertid tillbragt
tiden i sitt mörka, unkna gömställe. En
afton i mörkningen hade Sigrid vågat sig in till
den lilla staden, för att få köpa mat, men snart
blef det lilla förrådet slut. Hon måste nu åter
försöka att skaffa mera. Dessutom blef det allt
mer af nöden, att söka en annan tillflyktsort, ty
det blef allt kallare i luften. Derföre måste flyktingarne
bjuda till att få höra något från den
yttre verlden, hvilket äfven eljest var för dem af
högsta intresse. Herr Erik fogade sig med sin
vanliga, lugna bekymmerslöshet uti det ingalunda
behagliga läget, att tillbringa sina dagar i det
mörka och unkna, källarlika rummet; och Sigrid
tänkte alldeles icke på att hon sjelf led obehag
<a id="page-290" class="pagenum" title="290"></a>
deraf. Men hon fruktade för fadrens hälsa och
tålamod, och funderade ideligt på utvägar att
komma hädan. För Sigrid hade visserligen ingen
fara varit att vandra bort och återbege sig till
sitt hem, men att lemna sin far, kunde hon ej
sätta i fråga.
</p>

<p>
Då nu matförrådet var slut, fanns ingen annan
utväg, än att Sigrid åter i skymningen begaf
sig till staden med duken tätt knuten om ansigtet.
Hon lyckades snart nog att få uppköpt hvad
hon behöfde, men hvad hon i nyhetsväg kunde få
höra, var af så förfärande art, att hon endast med
möda kunde hålla sig upprätt, för att bjuda till
att åter hinna till sin far.
</p>

<p>
&rdquo;Åh håh, hvad J är högfärdig, jungfru Sigrid&rdquo;,
ropade en röst bakom henne.
</p>

<p>
Sigrid spratt förskräckt till och såg sig om,
men lugnade sig genast, ty hon igenkände gamla
mor Annika, som med detsamma upphann henne.
</p>

<p>
&rdquo;Nå, mor, hvadan kommer ni?&rdquo; frågade Sigrid
vänligt.
</p>

<p>
&rdquo;Åh jo, kommer från blod, mycket blod, nästan
för mycket. När hertigen håller kalas, så
består han så det käns. Fy, det börjar rätt äckla
till slut, det blir för mycket af det goda. Hi, hi,
hi, der kasta&rsquo; de boll med hufvun och satte dem
på pikar. Huu, icke var den leken ändå så rolig,
som jag tänkte, fast sjelfvaste herr Klases son
var lika blodig som <em>han</em> &mdash; <em>han</em> &mdash; hon vet, jungfru,
fast man intet nämner simpelt folk i bredd
med de förnämare. Men han var allt fager och
ung, herrn der också, och många sade, att det
<a id="page-291" class="pagenum" title="291"></a>
finns folk som måste gråta efter honom, lika bittert,
som ... åh ...&rdquo;
</p>

<p>
&rdquo;Johan Fleming, i himlens namn är det då
sannt?&rdquo;
</p>

<p>
&rdquo;Åh jo, åh jo, liksom alla de andre. Åh jo,
Olof Klasson, Nils Ivarsson Stjernkors, Michel Påfvelson
Munck, Sten Fincke, och många, många,
hela långa raden. Bara Kurcken och Arvid Eriksson
förde de in tillbaka igen, just som de väntade
att mista nacken. Åh håh, men det var
otäckt! Tror jungfrun, att allt vattnet der borta
i fjärden, kan tvätta bort all den bloden? Ånej,
intet går det med salt vatten. Nåh, kanske stora
Näsijärvi? Nej, det är så stilla, så mildt, icke
förslår det. Men Kyrönkoski, ja, eller Imatravattnet;
husch hvad det skummar i tvättbaljan!
Ser J, jungfru, blod ville jag ha, det brann i mig
efter blod, men detta blef dock för mycket.&rdquo;
</p>

<p>
Åter började Annika: &rdquo;Och herr Erik Liljeholm,
ja, han är död han, och honom söker ingen.
Men domen föll ändå, att hans lik skulle nedgräfvas
i galgbacken och hans gods falla andra herrar
till. Ah ha, men si, jungfru Sigrid gråter
icke efter far sin ändå. Hi, hi, hi. Huu, ånej,
Annikamor har icke lust att skratta, der var ett
så ungt hufvud och vackert; och det var en annan
också, som var ung och vacker, som de sköto
der på Åland, nog vet jungfrun, den der gossen
som ville gifta sig med Storklasens flicka. Nå,
vill J veta något, jungfru, kan J läsa, kan J den
trollkonsten? Nog skylla de att lilla mor Annika
borde brännas för att hon kan mer än andra,
<a id="page-292" class="pagenum" title="292"></a>
men hvad straff borde då den få, som kan läsa?
Det är väl värre trolleri, det! Der har hon papper,
läs, läs. Jo si, Johan Bertilsson, han lär väl
få söka papperet sitt, han.&rdquo;
</p>

<p>
Mekaniskt emottog Sigrid pappersrullan, utan
att ens veta af det. &rdquo;Ack, de arma. Gud hjelpe
dem. Fru Ebba, Karin! O, Gud styrk dem. Kunde
jag dock på ett ögonblick komma till dem. Huru
skola de bära allt detta?&rdquo; utbrast hon.
</p>

<p>
&rdquo;Åh, storfolket, hvad felas väl dem?&rdquo;
</p>

<p>
&rdquo;Mor Annika, håna icke de olyckliga, har ni
ej sjelf lidit nog bittert af att förlora den ni ansåg
som edert barn. Har ni i ert hjerta ingen
annan känsla, än hämd, och ni har dock varit så
välvillig emot mig&rdquo;, utbrast Sigrid, som mer än
en gång förut sökt förhålla mor Annika hennes
ohyggliga hämdlängtan.
</p>

<p>
&rdquo;Åh hå, jungfru, hvar och en sitt, hvar och
en sitt. Herr Erik var god emot honom &mdash; honom,
som jag ej törs nämna; men &mdash; Flemingen, var
han också god mot honom, han som ... huu nej;
hvar och en sitt derför.&rdquo;
</p>

<p>
&rdquo;Och derföre vill ni att de, som eder intet
ondt gjort, skola lida. Fru Ebba, alla lidandes
beskyddarinna, den unga Katharina, ja, den unge
Welam de Wyks mor, ty äfven han hade en mor.
Har J, mor, tänkt på alla de sorger, alla de tårar,
de fälla, har J tänkt på alla de enkor och barn,
till de många hertigens offer, öfver hvilka J triumferat.
Mor, mor, kom ihåg, att dessa alla och
många, många utom dem, hafva gråtit, hafva lidit
samma qval och samma sorg, som J icke kunde
<a id="page-293" class="pagenum" title="293"></a>
bära; för hvilka J sökt hämd; hvilka J velat släcka
i blod. &mdash; Har ni nog nu af eder hämd?&rdquo;
</p>

<p>
&rdquo;Det går så underligt omkring i mitt hufvud.
Det började så ren der i Åbo, der, jungfrun vet,
huu, der som det forssade så mycket blod. Tala
inte så der, jungfru. Huu, jag vill inte hörat.
Ånej, ånej, Annika går hem. Dit, dit, vet hon
jungfru, icke till stugan i Tavastskogen, men dit,
der hon sprang som liten flicka. Vet J, jungfru,
lilla mor Annika hon var ännu mindre då. Hon
var så <em>der</em> liten. Det var en söndagsmorgon, hon
hade ett helt rent linne på sig, det var så hvitt,
så hvitt; hennes fötter voro så hvita, de voro nyss
tvättade. Hennes hår var också hvitt, det var
kammadt och benadt och hennes kinder voro så
röda som äpplen. Ack, jag minns, jag såg henne
så väl i bäcken vid vår stuga. Jungfru, jungfru,
Annika måste söka opp hvar den hvita, rena flickan
gömt sig. Farväl, jungfru Sigrid, mor Annika
kan ej hjelpa er mera nu, hon hinner inte
söka sin makt mera, hon måste söka den hvita,
lilla flickan. Farväl, farväl!&rdquo; och bort hastade
mor Annika och försvann för Sigrid i skogen, dit
Sigrids blick följde henne, ehuru hon med sina
tankar icke uppfattat gummans ord, ty de voro
helt och hållet upptagna af de rysliga nyheter,
hon just hade hört.
</p>

<p>
Sigrid begaf sig, full af ångest, till sin far.
Hon berättade honom först, att mor Annika hade
uppgifvit, det man trodde herr Erik vara död
och att hans egendom förklarats förbruten.
</p>

<p>
&rdquo;Ja så, säger gumman sannt, så är jag således
<a id="page-294" class="pagenum" title="294"></a>
död! Nå, det går an att jag ej känner mig dess
värre, och den döde söker ingen efter. Godsen,
nå, det måste väl så vara, det kan ej hjelpas.
Mina armar äro ännu starka. Men mor Metta,
det är allt bra tungt för henne, och du, kära barn!
Herr Enevald måtte dock väl icke rygga, för det
du är fattig. Nunnans lilla gods lär väl bli allt,
hvad du äger. Det kostar på högmodet att ej ha
något att lemna dig. För mor måtte väl någon
utväg bli; så må vi dock tacka Gud att det gick
så, som det gick, för mig. Men visste hon intet
säga om våra vänner, som lemnade qvar i faran?&rdquo;
</p>

<p>
&rdquo;Ack, fader, rysligt sladdrade hon tillsammans
om blod och mord. Jag bäfvar att säga
det hon sade. Jag vet ej om man bör tro henne.&rdquo;
</p>

<p>
&rdquo;Dödade?&rdquo; frågade herr Erik dystert.
</p>

<p>
&rdquo;Alla&rdquo;, svarade Sigrid, i det hon sammanknäppte
sina händer.
</p>

<p>
&rdquo;Johan Fleming?&rdquo;
</p>

<p>
&rdquo;Fader, äfven han.&rdquo;
</p>

<p>
En lång tystnad rådde. Ingendera sade ett
ord. Slutligen bröt Sigrid tystnaden.
</p>

<p>
&rdquo;Fader, här är ett papper, som mor Annika
gaf mig, det lär innehålla närmare upplysningar.&rdquo;
</p>

<p>
Tyst uppsökte Sigrid de elddon, hon försett
sig med, för att stundom få ljus upptändt.
</p>

<p>
&rdquo;Läs, mitt barn, hvad det är.&rdquo;
</p>

<p>
&rdquo;Det tyckes vara uppsatt af gamle Johan Bertilsson,
som det synes, för fru Ebbas räkning.&rdquo;
</p>

<p>
&rdquo;När hans herredöme blef tillsagd om fredagsaftonen,
att han om lördagen skulle gå till
döden, svarade hans herredöme, att han vore väl
<a id="page-295" class="pagenum" title="295"></a>
villig dertill och ville bereda sig, och eftersände
magister Grels, kyrkoherden i Åbo, att följande
morgon besöka honom. Om morgonen, sedan kyrkoherden
afhört hans herredömes skriftermål och
meddelat honom det rätta vägapasset, den heliga
nattvarden, och min unge herre efter slutad bön
steg opp, sade han till mig: &rdquo;Ännu må du dessa
få stunder tjena mig, sedan är du fri&rdquo;, och då
jag i yttersta bedröfvelse föll i gråt, fortsatte han:
&rdquo;Nej icke så, Johan Bertilsson. Gå dock nu till
Joachim Scheel och säg honom, att då, oaktadt
han så lofvat och velat, han icke kunnat frälsa
mitt lif, så beder jag honom, att han må åt min
moder och mina syskon göra hvad godt han kan;
äfvensom, om det vore möjligt, att hos hans furstliga
nåde utverka uppskof med min död till måndagen.
Jag trodde icke det skulle ske ännu, och
önskade kunna besörja om min begrafning.&rdquo;
</p>

<p>
I detsamma inkom i fängelset grefve Mauritz
Lejonhufvud, för att förebrå hans herredöme, det
han skulle hafva beskyllt och förtalat hans broder
för förräderi, men sedan hans herredöme hade
lyckats gendrifva denna beskyllningen och bevisa
sin oskuld häri, sade han till grefve Mauritz: &rdquo;Efter
jag nu ser och förnimmer, att hans furstliga
nåde icke vill låta sin vrede falla, utan vill stå
på sin högsta rätt, så låter jag mig härmed gerna
nöja. Vill ock gerna och välvilligt gå härtill och
befalla Gud allsmäktig, som är den högste domaren,
denna saken. Han må dömma emellan mig
och dem, som mig dömt hafva, eftersom hans gudomliga
majestät bäst synes, och låter mig åtnöjas
<a id="page-296" class="pagenum" title="296"></a>
med eder, gode herrars, dom. Så beder jag
dock eder, käre Mauritz Stensson, att J villen göra
väl och så förhandla hos hans furstliga nåde, att
jag måtte blifva förskont till måndagen, på det
jag måtte få ställa något till min begrafning, efter
jag hittills icke haft så mycket i min förmögenhet,
att jag kunnat köpa mig så många bräder,
som jag behöfde till kista; förrän jag sent i
aftons af hans furstliga nåde fick igen mitt skrin,
der några ringa penningar voro uti, med hvilka
jag nu litet kan ställa om min begrafning, om
det vore möjligt att jag finge tid dertill. Sammaledes
beder jag eder, att mästermannen icke
må komma vid mina kläder, eller att han, min
slägt och mina förvandter till vanära, skulle få
löpa omkring i dem. Jag vill eljest gerna förära
honom hvad de äro värda.&rdquo;
</p>

<p>
Grefven svarade: &rdquo;Käre Johan Fleming, af
hjertat gör det mig ondt, att J så ung är kommen
i denna olycka, ty J ären mig icke så fjerran
blodsförvandt. Men efter det nu ej kan annat
vara, så önskar jag eder af Gud ett godt tålamod
och ett stadigt hopp till Gud allsmäktig.
Hvad edra böner anbelangar, så vill jag gerna
framföra dem till Hans Furstliga nåde och låta
gifva eder svar.&rdquo;
</p>

<p>
Jag följde efter grefven, som genast gick opp
till fursten, och väntade svar; men när grefven
kom ut, sade han: &rdquo;Jag tilltalade Hans Furstliga
nåde, men fick intet svar.&rdquo;
</p>

<p>
Åter inträdde jag i fängelset och redogjorde
för min beskickning.
</p>

<p>
<a id="page-297" class="pagenum" title="297"></a>
När hans herredöme hörde svaret, sade han:
&rdquo;Så må det då blifva som det är, och jag befaller
mig i den allsmäktige Gudens våld; men gå
dock ännu till grefve Mauritz och bed honom, efter
det är min sista bön i denna verlden, att han
ville laga så, att bödeln icke må få mina kläder,
och med mitt hufvud och min kropp icke må bedrifvas
något spektakel efter min död.&rdquo;
</p>

<p>
I detsamma kom vakten för att afhemta honom
till döden, och frimodigt steg han opp och
medföljde utan dröjsmål. Under vandringen framåt
upprepade han flera sköna språk ur bibeln och
tröstade sjelf presten, som gick bredvid honom,
och som ej kunde hålla sig från tårar. Folket
strömmade till, hvar de fångne herrarne framgingo,
och hans herredöme tillropade dem med
glad röst: &rdquo;Farväl alla mina goda vänner, och
allt ärligt folk. Om någon finnes, som jag i någor
måtto förtörnat, så beder jag om vänlighet.&rdquo;
Och alla de det hörde, gräto och jemrade sig öfver
hans oskyldiga död.
</p>

<p>
Allt gick det sorgliga tåget framåt. I fönstren
stodo fruntimmer och skådade. Då lyfte Arvid
Eriksson gladeligt på hatten och sade: &rdquo;Jag
hafver alltid gerna uppvaktat fruntimren. Ville
de nu, hos hans furstliga nåde, hjelpa mig härifrån,
skulle jag vara deras tjenare, så länge jag
lefver.&rdquo; Sedan påsatte han åter hatten och gick
vidare. Nu blef hans herredöme varse mig, der
jag gick, och sade till mig: &rdquo;Jag vill och begärer,
Johan Bertilsson, att du ser till att du kan komma
till min morkär och säg henne om min hädanfärd,
<a id="page-298" class="pagenum" title="298"></a>
och bed henne gifva sig tillfreds, och säg
att jag gerna och gladelig gick härtill. Liksom en
man, som hela dagen har arbetat, gerna vill gå till
hvila, så gerna vill jag gå till denna min död.
Hvilket jag stadeligen vet och tror, att det icke
skall vara någon död, utan en ände på all jemmer
och vedermöda, och såsom en ingång till den
rätta glädjen, der jag ock förhoppas att min morkär
skall finna mig igen. Ty i denna verlden kan jag
ej mera hoppas hon får stor glädje. Och tag
denna ring och för den till henne, jag äger intet
annat, som jag kan sända henne, och säg henne,
att jag befallte henne i den allsmäktige Guds beskydd.
Han, hoppas jag, skall vara min hjertans
kära morkärs tröst i hennes kors.&rdquo;
</p>

<p>
Om en stund sade han: &rdquo;Fru Elin har lofvat,
att den tapet mina systrar åt mig stickat, skall
för mig hemtas att lida uppå. Gå och se till, att
så verkligen sker.&rdquo;
</p>

<p>
När jag genom min herres tyske tjenare hade
beställt härom och återkom, bad hans herredöme
mig ännu en gång att sjelf till hans moder framföra
hans sista helsning och tillade: &rdquo;jag råder
nu öfver ingenting af min egendom, jag ville dock
belöna dig för din trohet&rdquo;, vid det han så talade
kom han till spetsgården på torget. Han lemnade
nu sin kappa åt mig och sade vänligt: &rdquo;behåll
dock denna och min mössa&rdquo;, och steg med bart
hufvud in i ringen. Derpå gick han ett hvarf
öfver den och så ref han opp sin tröja så att alla
knapparne flögo omkring och ingen blef qvar i
tröjan.
</p>

<p>
<a id="page-299" class="pagenum" title="299"></a>
Då steg kyrkoherden fram och sade: &rdquo;Herre,
herre, icke så häftigt. Gör först bön till Gud allsmäktig.&rdquo;
</p>

<p>
&rdquo;Ja, gerna&rdquo;, svarade han, föll på knä och bad
ifrigt med djup andakt och mot himlen höjda
ögon. Derpå uppstod han åter, bjöd farväl åt
det församlade folket, vinkade med handen åt dem
han kände och befallte dem Gud allsmäktig med
mycken vänlighet. Alla gräto och klagade högt.
</p>

<p>
Nu höjde han sin röst och började tilltala
folket och förklarade sig vara oskyldig till den
dom honom skulle öfvergå, ehuru han erkände
sig vara en stor syndare inför Gud. &rdquo;Jag hoppas
och tror stadeligen att Gud skall vara mig nådig,
och med denna döden draga mig till en sann
syndabot, och öppna för mig dörren till sannt lif
och glädje. Men i verldslig måtto vet jag mig
inför Gud och verlden oskyldig, och är till min död
ingen annan orsak, än den trängtan Hans Furstliga
nåde haft, att utrota min slägt. Detta är
enda orsaken till min död, och har nu gått efter
Hans Furstliga nådes vilja.&rdquo;
</p>

<p>
Sorl och rop uppstod bland Hans Furstliga
nådes tjenare och man skrek, att han förolämpade
fursten. När då han icke fick tala för sorlet,
höjde han rösten och sade: &rdquo;Hvar är min dom,
när är jag förhörd eller ens anklagad? Det skall
ingen ärlig man bevisa mig; men den, som har
beskyllt mig, har talat som en skälm och förrädare
och icke som en hederlig man. Jag tager derpå
till vittne Gud och allt ärligt folk som mig känt.&rdquo;
</p>

<p>
Nu började tumultet än häftigare och de ropade,
<a id="page-300" class="pagenum" title="300"></a>
att han skulle återföras, för att få en hårdare
dom, för de ord han talat om Hans Furstliga
nåde, men Hans herradöme sade: &rdquo;Nej, nu
har jag engång gått ut och går aldrig mera in.
Jag är här för att dö, och vill här dö. Och må
Gud allsmäktig döma emellan mig och dem, som
mig dömt hafva. Eder, ärliga män alla, beder
jag, tala icke ondt om mig efter min död, förlåt
mig om jag förtörnat någon, gerna vill jag förlåta
enhvar, som emot mig brutit.&rdquo; Röster bland folket
svarade, att alla ville minnas honom med vänskap,
han hade visst icke gjort någon emot.
</p>

<p>
&rdquo;Gud vare med eder alla, fattiga, och rika&rdquo;,
sade han och gick nu inåt ringen och drog af sig
tröjan. Ännu en gång tillropade han Johan Johansson
och mig att sörja före att de fattige måtte
få någon gåfva. Så knäföll han på mattans rosor
och blad och utbrast: &rdquo;Herre Jesu Christi annamma
min anda och själ.&rdquo; Så blundade han med
ögonen och slöt sitt unga lif, under det de sjöngo
en psalm. &rdquo;Gud den allrahögste anamme hans
herradömes själ!&rdquo;
</p>

<p>
Hans herredömes halfbroder, Olof Klasson,
skyndade fram för att få blanda sin blod med sin
käre broders, men de skjöto honom undan. När
ordningen sedan kom till honom ropade han högt:
&rdquo;Gud skall utkräfva den oskyldige Johan Flemings
blod af hertig Carl, den blodige mördarn.&rdquo;
</p>

<p>
Men knektarne höjde åter sorl och skri, och
derunder slöts äfven hans lif.&rdquo;
</p>

<p>
Ofta hade Sigrids läsning afbrutits med gråt,
nu när hon slutade öfvergafs hon alldeles af den
<a id="page-301" class="pagenum" title="301"></a>
mödosamt tillkämpade fattningen, och hennes tårar
strömmade utan hejd.
</p>

<p>
Dystert sade herr Erik: &rdquo;Han var mig den
käraste, de andre voro alla mina vänner, o, att
jag hade varit med dem. Dock, otacksam är jag
icke, du min milda, fromma och dock så raska
flicka. Gud välsigne dig barn! Har du vågat lifvet,
har du trottsat alla faror för att rädda din
far, så skall han ock icke af otålighet önska sig
döden.&rdquo;
</p>

<p>
Följande morgon sade herr Erik till sin dotter:
&rdquo;Nu, min flicka, böra vi ju med jemförelsevis
större trygghet kunna bege oss hädan, då man
torde tro mig död. Icke skola vi då länge dröja
i detta gömmet, som dock just icke är behageligt&rdquo;,
och så snart aftonskymningen började inbryta, begåfvo
de sig å väg.
</p>

<p>
För att bäst förkläda sin far, band Sigrid
öfver hans ansigte en duk och uppgaf, att han var
blind och af en kula sönderskjuten i ansigtet, på
hvilket hon vid första lägenhet fästade en stor lapp
som ett plåster. Sigrid ledde nu den såkallade
blinde fadren, men hade dock bundit klädet så,
att han kunde nödtorfteligen se.
</p>

<p>
Någon väg, som skulle fört dem genast längre
från det farliga grannskapet af Åbo fanns icke,
hvilken de kunnat taga, utan måste de följa en som
förde dem nästan i en halfcirkel deromkring. Af
denna anledning voro de ännu följande dag på
förmiddagen icke mera än två mil aflägsnade från
staden.
</p>

<p>
Det hade snöat om natten och bildat ett
<a id="page-302" class="pagenum" title="302"></a>
litet förgängligt, men hjelpeligen godt slädföre.
Erik Liljeholm och Sigrid vandrade långsamt och
tungt framåt vägen. Nu hördes ljudet af ankommande
hästar och släde.
</p>

<p>
&rdquo;God dag, god dag, gammelfar, god dag flicka.
Hvart tänka ni ta vägen?&rdquo; ropade en vänlig röst
ur slädan.
</p>

<p>
Herr Erik strök af sig mössan och svarade:
&rdquo;Åt skogsbysidan, granne, ärna vi oss, men eljest
går stafvakarlens väg dit, der han hoppas få en
bit bröd och tak för natten.&rdquo;
</p>

<p>
&rdquo;Det kan allt vara tungt både för dig, far,
och för din unga flicka, att gå och vanka i den
nyssfallna snön. Mina två kampar äro raska&rdquo;,
sade bonden, med ett välbelåtet leende blickande
på sina välfödda hästar. &rdquo;Sätt er på, så kan ni
åka så långt vi ha samma väg.&rdquo;
</p>

<p>
Gerna begagnade sig vandrarne af tillbudet.
Snart hunno de åkande förbi en gård, der hästar
stodo ispända för ett par slädar. Det såg ut som
om någon resande här hölle rast. Längre fram
på vägen syntes ock några herrar, som vandrade
framåt, liksom för att fördrifva tiden medan de
väntade på hästarne. Snart hunnos vandrarne af
de åkande, ehuru desse nu åkte nästan steg för
steg, för att vid sin förbifärd icke tvinga de gående
opp i snön.
</p>

<p>
&rdquo;God dag, Grönbackas Simon&rdquo;, ropade en lång
ljuslätt herre, med kort pipskägg och knäfvelborrar.
&rdquo;Fick du rågen väl betald? Jag hör att du
varit på slottet i morgons för att sälja.&rdquo;
</p>

<p>
Förvånad frågade Simon: &rdquo;Hur vet herrn det?&rdquo;
</p>

<p>
<a id="page-303" class="pagenum" title="303"></a>
&rdquo;Åh jo, en af de här herrarne såg dig der,
när du lastade af, och kände igen dig.&rdquo;
</p>

<p>
Simon hade stadnat hästarna under samtalet.
Den fremmande steg bakpå slädan och sade:
&rdquo;Siså, kör på du bara. Våra hästar ha nu hvilat
och de andra herrarne kunna komma efter med
dem. Till dess åker jag med dig.&rdquo;
</p>

<p>
Bonden erbjöd åt den fremmande sin plats
inuti slädan, men han svarade: &rdquo;Sitt stilla du, far,
i ditt hus och i din släda är du herre sjelf.&rdquo;
</p>

<p>
&rdquo;Så god som kungen på sin thron, säger ordspråket&rdquo;,
svarade Simon.
</p>

<p>
&rdquo;Ja väl, men se bara till, att du icke låter
dina vänner missbruka ditt namn till att förråda
ditt hemman! Ja, ja, min käre Simon, jag har
hört, att du skall vara en redlig man och trogen
undersåte, som icke hållit med den blodsugarn
Klas Fleming och hans anhang, men du är ju
dock icke så gammal ännu, hvarföre har du ej
gripit till vapen, för att stå emot den landsförrädaren?&rdquo;
</p>

<p>
Erik Liljeholm satt tyst nedlutad i slädan,
utan att synas höra på samtalet. Han hade genast
i den fremmande igenkänt hertig Carl, hvilken,
alltid verksam och outtröttlig, äfven nu begagnat
det lilla slädföret, för att med egna ögon undersöka
förhållandet med ett klagomål öfver några
soldater, hvilket inlupit ifrån bönder, som tillhörde
hertigens parti.
</p>

<p>
Huru herr Erik skulle finna sig till mods vid
det oförmodade mötet, är lätt att tänka sig. Äfven
Sigrid hade med bäfvan och förskräckelse
<a id="page-304" class="pagenum" title="304"></a>
igenkänt sin faders dödsfiende. Hon satt framföre
i slädan och drog sig tillsamman som om hon sålunda
trott sig kunna undgå hertigens genomträngande
blickar. Hon kunde ej hindra att en ofrivillig
darrning skakade henne vid ljudet af hans
röst.
</p>

<p>
&rdquo;Hvad är det för folk du har i slädan med
dig?&rdquo; frågade hertigen.
</p>

<p>
&rdquo;En blind gubbe med sin flicka, som brukar
leda honom. Jag bjöd dem att få åka, efter jag
hade godt rum.&rdquo;
</p>

<p>
&rdquo;Flicka du, dra ryan, som ligger bredvid dig
i slädan, öfver dig, och sitt ej der och kuttra för
kölden som en höna&rdquo;, ropade hertigen åt Sigrid.
Knappt medveten af hvad hon gjorde åtlydde
Sigrid befallningen, och hoppades nu på att åtminstone
hon icke skulle fästa uppmärksamhet,
sen hon blifvit mera undangömd. Att vådan för
hennes far blefve densamma, om ock endast hon
blefve igenkänd, fann hon lätt. Hennes far var
visserligen nogare förklädd, men huru hoppas, att
han skulle undgå hertigens skarpa blick. Under
fällen lade hon sin hand på fadrens fot, det var
henne som en tröst att få vidröra honom.
</p>

<p>
&rdquo;Du har välgjorda remtyg på din häst&rdquo;, fortfor
hertigen åter till Simon. &rdquo;Det är väl gjordt
på egen gård, tänker jag? Se det är just konsten
det för bonden, att ta allt i egen knut. Hvar penning
som man spar, den har man. Hästar lär
du väl ha i spiltan som syrsor i spiseln, jag ser
nog hurudana lejon de här äro?&rdquo;
</p>

<p>
&rdquo;Åh käre herre, icke har det varit tider nu
<a id="page-305" class="pagenum" title="305"></a>
för bonden att hålla hvarken hästar eller andra
kräk i öfverflöd, och nog har man fått slita om
man någon skeppa råg velat ha i boden, och de
flesta ha fått tugga på rena barken, så långt de
kunnat.&rdquo;
</p>

<p>
&rdquo;Ja se, det skall dock bli annat regemente nu.
Icke behöfver bonden rädas, att herrarna ska skinna
honom som den köttmånglaren Fleming och hans
anhang och hans knektar och ryttare gjorde. Nog
skall det snart bli pinn före. Det skall bli en
annan dans för hoppatossa, och jag skall väl med
Guds hjelp så räkna med dem, att jag skall räkna
dem i galgen. Farväl nu Simon, tack för skjutsen,
der kommer min egen släda.&rdquo;
</p>

<p>
Hertigen hoppade af, kastade sig i sin egen
släda och var långt borta innan Simon hann sansa
sig af förvåning öfver den förnäme gäst han,
utan att veta det, haft på sina medar.
</p>

<p>
Att hos Carl icke misstankar väcktes, af den
föregifne blinde och hans dotter, var besynnerligt
nog. Hade han blott kommit att höra någonderas
röst, eller eljest fäst sig vid dem, så skulle säkert
hans skarpa blick hafva upptäckt förklädnaden,
ehuru han ej på många år sett herr Erik och
Sigrid endast en gång.
</p>

<p>
Undsluppen den hotande faran, sände herr
Erik en tacksam suck till Gud, som beskyddat honom.
Snart kom den vägskillnad der Simon skulle
taga af opp till sitt hemman, och herr Erik och
hans dotter afstego nu, för att till fots fortsätta
färden. Så snart Simon ej mera kunde se dem,
stadnade Sigrid och omfamnade sin far, under det
<a id="page-306" class="pagenum" title="306"></a>
hon stilla gråtande lutade sitt hufvud mot hans
bröst. Hon hade så länge lidit den förfärligaste
ångest och måste nu ge sin känsla luft.
</p>

<p>
&rdquo;Barn, barn, gråt icke nu. Det går ju ingen
nöd på mig.&rdquo;
</p>

<p>
&rdquo;Ja derför vill jag tacka Gud så länge jag
lefver, men det var en ryslig stund. Fader, hvad
tänkte du väl, då du så der satt framför den förfärlige?&rdquo;
</p>

<p>
&rdquo;Jag tänkte: får räfven tag i dig, så biter
han hufvut af dig som om du vore en gås.&rdquo;
</p>

<p>
&rdquo;Ack, far, jag darrade som ett asplöf och du
satt så lugn och stilla.&rdquo;
</p>

<p>
&rdquo;Kära barn, icke var det första gången, som
jag väntat på att döden skulle ta makt med mig,
och engång skall man ju deran, om än man gerna
ville ha en hederligare död än gåsen. Dock hoppas
jag att Gud förlåter mig mina synder, om
jag än kommer och ber derom ett hufvud kortare
än förr.&rdquo;
</p>

<h2 class="chapter" id="chapter-0-37">
XXXVI.
</h2>

<p class="noindent">
Ju längre inåt landet de vandrande kommo,
dess ödsligare blef det, och spåren af klubbkrigets
härjningar blefvo allt mer synbara.
</p>

<p>
En dag möttes de vandrande, vid slutet af
en by, der ännu några bebodda kojor syntes, af
en man bärande ett litet knyte. Detta var temmeligen
ovanligt åt dessa trakter. De hade här
träffat mest qvinnor och barn, då någongång menniskor
funnos i de förödda boningarna.
</p>

<p>
<a id="page-307" class="pagenum" title="307"></a>
Med häpnad varsnade Sigrid att mannen flere
gånger såg sig om efter vandrarne och slutligen
stadnade. I detsamma kom en pojke, med lång
hvit lugg och klädd högst lätt i en trasig skjorta,
trafvande utefter den nu åter alldeles uppblötta
vägen. Hans drägt måtte alls icke förekommit
honom, att vara någon för sval Novemberkostym,
han skuttade sin väg fram, med de allra pojkaktigaste
krumsprång. Men ödet lät honom oaktadt
all nöjsamhet komma på fall, så att han vid en
kapriol, midt för de vandrande, halkade och föll
med stort buller ned i diket, dit han fick en högst
oförmodad massa af ruskor, små stenar och mull
att göra sig sällskap, och i fallet grep han så ifrigt
efter herr Eriks ben, att denne, endast genom
att kasta sig åt sidan, kunde undgå att dela hans
öde.
</p>

<p>
Nu skrattade herr Erik godt, och glömmande
sin blindhet, tog han pojken i nacken och drog
opp honom ur det djupa diket, ställde honom på
vägen, tog med handen i den långa luggen och
ruskade den smått. Derpå gaf han pojken en
lindrig smäll med flata handen och sade: &rdquo;Seså,
far hem nu med god fart. Opp på ugnen med
dig och bed mor torka din skjorta, jag tänker du
ingen annan har att ömsa på dig.&rdquo;
</p>

<p>
&rdquo;Nej se, katten far J, var det icke visst och
sannt ändå&rdquo;, ropade mannen med knytet, som nu
hastade fram. &rdquo;Ja väl är det sjelfvaste herr Erik
i lifslefvande lif och blod. Husbond, husbond,
Gud välsigne eder. Ni lefver, ni är frisk och fri.
Herre Gud, hvem hade väl väntat sådan glädje!
<a id="page-308" class="pagenum" title="308"></a>
Nej maken har jag ej sett.&rdquo; Tårarna trillade lätt
ur mannens ögon, men han tycktes sjelf ej hinna
märka dem.
</p>

<p>
&rdquo;Jaså, det är du, Elias. Jag hade knappt
kännt igen dig. Nå, hvar håller du hus nu för
tiden?&rdquo;
</p>

<p>
&rdquo;På landsvägen, ingenstans nu, herre, om ni
ej vill vara så god och ta mig i er tjenst igen.
Och jungfru Sigrid, nå si hvad J har blifvit fager
och vuxit. Förlåt, förlåt, så jag är djerf och pratar,
men för gu, när jag såg herr Erik smälla
till pojken der och skratta med detsamma, då
kunde jag icke längre tveka, att det icke var J.
Så många gånger jag, vettvilling och ostyriga pojke,
gjorde eder harm och retade ert fromma sinne
att ge mig en smäll, skulle jag inte känna igen er!&rdquo;
</p>

<p>
Herr Erik log och sade: &rdquo;Nå Elias, du lär
ha tyckt att det bestods för mycket af slaget, efter
du rymde ifrån mig.&rdquo;
</p>

<p>
Elias steg ett steg tillbaka och nedlutade sitt
hufvud. &rdquo;Herre, si sådan är jag, icke ett strå
bättre än förr. Gud hjelpe mig, fattige syndare.
Här står jag, pratar i glädjen att se er frisk och
sund, och går fram så djerft som om jag ingenting
hade på mitt samvete. Och huru många tusende
gånger har jag ej tänkt mig den stunden,
då jag skulle få se eder och komma inför ert ansigte,
och huru jag då skulle gå fram till eder
och säga eder, som jag nu gör: Herre förlåt mig.&rdquo;
</p>

<p>
&rdquo;Nå, men hvarföre har du ej kommit och sagt
det då?&rdquo;
</p>

<p>
&rdquo;Kunde jag väl det? Ni hade tagit mig fattige,
<a id="page-309" class="pagenum" title="309"></a>
fader- och moderlösa barn, gifvit mig kläder
och föda, och ville lära mig allt hvad godt
och nyttigt var, men allt vildare och öfverdådigare
blef jag. Nu var jag ren femton år gammal, men
aldrig ville det bli folk af mig. Väl kunde jag
arbeta när så föll sig; men mitt odygdiga sinne
tänkte på intet annat än upptåg. En dag, då jag
skulle föra den präktiga tyska ridhästen, som herr
Klas hade gett er, ut för att svalka sig efter er
hastiga ridt, då tog mig en oemotståndlig lust att
försöka rida på den. I början lät jag den gå helt
sagta, men allt ifrigare blef jag, allt mer dref jag
på hästen, allt vildare for den framåt. Jag skrek
och hojtade som en besatt. Vi blefvo snart
lika vilda begge, hästen och jag. Slutligen hade
jag ingen makt med den, den rusade framåt med
mig, utan att jag kunde styra den, så ned på
insjön. Isen var svag, den brast. Jag hade i
förbifarten nappat tag i en trädgren och blef hängande
der, men hästen fortsatte sitt lopp, den for
ner som sagdt är, och blef der. Jag tänker ni
kanske beskyllt mig för, att ha stulit er häst?&rdquo;
</p>

<p>
&rdquo;Nej, hästen hittades död, och när du försvann,
så gissade jag, att du ej vågade komma tillbaka.&rdquo;
</p>

<p>
&rdquo;Ja, jag vet ej rätt om jag ej vågade, eller
om jag ej snarare tyckte att jag ej mer var värd
att se ert signade ansigte och äta ert bröd! Sannt
var det ock, att jag ej det var.&rdquo;
</p>

<p>
&rdquo;Nå, hvart tog du sen vägen?&rdquo;
</p>

<p>
&rdquo;Jag blef soldat och kom öfver på Revalska
sidan, och der var jag i sex år, och der lefde jag
ibland vildt nog; men allt gnagde mig samvetet,
<a id="page-310" class="pagenum" title="310"></a>
och jag tror nästan ändå, att det till slut var er
döda häst, som gjorde så pass folk af mig, som
jag sen blef. Allt mer och mer tärdes jag af
längtan, att få komma och be husbond om förlåtelse,
och jag fick ingen ro förr.&rdquo;
</p>

<p>
&rdquo;Nå, hvarföre kom du inte?&rdquo;
</p>

<p>
&rdquo;Det kunde jag omöjligt göra, om jag ej på
något sätt kunde visa er, att jag hade allvar med
min ånger. Dertill grämde mig dag och natt, att
jag ej kunnat ersätta er skada. Jag hade slutligen
kommit på den tanken, att om jag kunde
hemta med mig ett par hästar, åtminstone lika
ståtliga som den döda, så skulle jag komma och
begära förlåtelse. Detta blef till slut min dröm,
både som vaken och sofvande. Jag tänkte knappt
på något annat. Men hvad kunde jag samla som
soldat? Ringa byte gjorde vi. Jag gaf tjensten
hin, så snart jag kunde slippa fri, och så var jag
i några år trädgårdsarbetare hos fru Ebba på
hennes gods, men hur jag än knogade på dalern,
icke kunde jag der mycket lägga ihop. Men så
kom jag öfver till hemlandet, och tog tjenst som
trädgårdsmästare hos herr Gödich Fincke. När
jag hade tjenat der några år, började jag smått
fundera på att tala vid min husbonde, om huru
jag skulle få hästarne köpta, ty jag hade nu pengar,
så jag tänkte det något skulle förslå. Men
se, så kom en vacker dag klubbhären till oss och
brände opp godset och förstörde trädgården, och
aldrig hittade jag af mina pengar, bara några
hopsmälta silfverklumpar, och det var ej värdt
fjerndelen af det som brunnit.&rdquo;
</p>

<p>
<a id="page-311" class="pagenum" title="311"></a>
&rdquo;Min husbonde hade sen annat att göra för
folket, än laga trädgården i skick, och så blef jag
ledig. Men nu vaknade mitt samvete först rätt
på allvare. Jag började tycka, att det förut hade
varit bara munväder med min ånger, och att jag
varit en högmodig best, som ville ersätta skadan,
bara för att ej behöfva så djupt ödmjuka mig
inför er. Nu hade Gud straffat mig och tagit
pengarna ifrån mig och tjensten med, så att jag
nu skulle som en riktig arm syndare måsta komma
till er, utan att ha nån förtjenst att åberopa, utan
blott nödgas anropa er mildhet. Men si, det var
länge innan jag så fick makt med mitt hårda sinne.
Dessutom ville jag gerna arbeta som dräng på
godset, till dess vi litet skulle få i ordning der,
efter klubbmännens framfart. Slutligen kunde jag
ej längre lefva, utan att som den förlorade sonen
komma och säga: jag har syndat! Så fick jag
reda på att herr Erik skulle finnas på Åbohus;
jag kom dit, men kunde ej slippa in, förr än hertigen
fått det i sina klor. Jag skulle sen försöka
att der få träffa eder, men när jag frågade efter
er, så sade de mig att herr Erik Liljeholm var
död och begrafven. Och så vände jag af som en
dåre, och visste ej hvart jag skulle ta vägen. Jag
tyckte att jag hade ingenting mer att lefva för
i verlden, när jag ej hade att hoppas er förlåtelse.&rdquo;
</p>

<p>
&rdquo;Nå, hvart ernade du dig nu?&rdquo;
</p>

<p>
&rdquo;Knappt jag sjelf vet. Men nu, herr Erik,
hoppas jag att J icke förskjuter mig, utan tar
mig i eder tjenst åter.&rdquo;
</p>

<p>
&rdquo;Käre Elias, ser du icke på mig, att jag är
<a id="page-312" class="pagenum" title="312"></a>
en fattig man, som ingen tjenare kan hålla. Det
må du ock få veta, att jag flytt undan hertigen
och har säkerhet till lifvet, endast så länge, som
ingen förråder mig.&rdquo;
</p>

<p>
Elias såg en stund fundersamt ned för sig,
så sprang han hastigt opp. &rdquo;Herre är det så, si
då är det nu allrabäst, ty då kan jag ju verkligen
vara er till nytta. Vore allt som förr, skulle ni
ha tjenare nog, utan mig. Allt godt herre, nu
tar ni mig ju till nåder och tar mig i er tjenst?
Har ni ej råd att bestå er tjenare, så har jag åtminstone
råd att bestå mig herre.&rdquo;
</p>

<p>
&rdquo;Det kan allt vara godt och väl, men jag
äger ej ens så mycket att jag kunde ge dig kläder
och föda. Som du vet äger en död man ingenting
och hertigen har haft försorg att ge mig
arfvingar.&rdquo;
</p>

<p>
&rdquo;Nå ja, det vore visst sak, det. Nog håller
min vadmalsjacka ännu en tid ihop, dessutom har
jag helgdagskläder här i knytet. Det har ingen
nöd dermed, och dålig karl den, som ej kan förtjena
sig födan! Käre herr Erik, aldrig var ni
svårbedd förr i verlden; var nu inte heller omild
emot mig, utan tag mig i er tjenst.&rdquo;
</p>

<p>
&rdquo;Det är i sanning en präktig tjenst, du är så
angelägen om&rdquo;, sade herr Erik skrattande, &rdquo;men
icke har jag heller hjerta att försmå din välmening.
Må du då stadna hos mig. Kanske kommer
ock en tid, då jag kan få löna dig. Om icke, så
må du få din trohetslön af honom, som ingen
olönt lemnar.&rdquo;
</p>

<p>
&rdquo;Tack, tack, min älskade och hjertegode herre,
<a id="page-313" class="pagenum" title="313"></a>
för löftet att få stadna hos eder. Om jag än skulle
lönlös tjena er i all min tid, så är jag ju förut
betald. Hvem var det, som i så många år födde
min fattiga mor, till dess hennes långvariga sjukdom
slutligen förde henne i grafven. Hvem har
betalat er derför? Hvem har betalat er för, att
ni upptog den fader- och moderlöse gossen, och
födde och klädde honom och bjöd till att göra
folk af den vettvillingen? Nå, nu är det ju allt
klappadt och klart, och jag får stanna hos er. Men
törs jag nu fråga, hvart J ernen eder?&rdquo;
</p>

<p>
&rdquo;Ja, visste jag det rätt sjelf. Mest har jag
tänkt på att, då nu landet är så öde och folket
utrotadt, så finnes väl mången koja, som blifvit
obebodd. Skulle man i någon afsides nejd hitta
en sådan, så vore väl bäst, att der slå sig ned.
Några daler har Sigrid medfört och så kan man
väl kanske slå sig ut, till dess jag hittar på något
arbete, hvarmed jag kan förtjena mitt bröd. Sigrid
måste återvända till sin mor, såväl för att
trösta henne, som för det hon icke kan öfvergifva
sin fästeman. Dessutom är faran att bli upptäckt
blott så mycket större, när hon är med, ty nog
ser en hvar att hon icke är en bondqvinna.&rdquo;
</p>

<p>
&rdquo;Jaha, si just så skall det gå&rdquo;, utropade Elias
och knäppte med fingrarna. &rdquo;Ja, jag vet, så går
det. Det är som så, ser husbond, att dit oppåt
Nyslottstrakten, der vet jag finnes ett nybygge,
som togs opp för några år sen af en duglig karl,
opp i vilda skogen. Han byggde sig en stuga
och svedjade och röjde sig tillochmed litet åker;
och äng fanns ymnigt. Men så kom dit på trakten
<a id="page-314" class="pagenum" title="314"></a>
en, som de kallade Pitkä Jussi, och ingen
visste just hvad han var för en; men nog såg
man, att det var en landsstrykare, och en som
icke iddes arbeta. En dag var nybyggaren borta
och Jussi bodde i hans stuga och skördade hans
åker, och lefde af hvad den andre tagit opp.&rdquo;
</p>

<p>
&rdquo;Hade han slagit ihjäl nybyggarn?&rdquo;
</p>

<p>
&rdquo;Nej, nog hördes denne sedan ha synts åt
andra trakter af socknen, men Jussi var stark
karl och lär väl haft hjelpare med sig, och så
gjorde de som gökungen.&rdquo;
</p>

<p>
&rdquo;Nå, hvarföre gick han icke och klagade för
rätta?&rdquo;
</p>

<p>
&rdquo;Åh håh, husbond, rätten den sitter kanske i
stora herrars gelag, men i vårt fattiga land är
det ondt efter den i vildmarkerna och skogarna,
och i afsides socknar. Nog har det gått mången
annan som honom, och det sägs att herrarne lär
ha tänkt på att ställa så, att det med den saken
skall bli bättre ordning. Flemingen lär ren ha
börjat ställa dermed, men hann ej få det bättre,
innan han dog. Nå ja, hvem som nu gör det!
Kanske hertigen, han skall ju vara en sträng ordningens
man och bondeskyddare; men en räf och
en varg är han sen också! Nå ja, hvad var det
jag skulle berätta. Jo, när klubbemännen plundrade
och härjade, så tyckte väl Jussi, att det var
ett lätt sätt att få sig gods och gull, och så lemnade
han åter nybygget öde och gick med bondehären,
och der stupade han. Och han, som först
tog opp nybygget, han gick också med i en annan
bondhop, ty han var arg på Flemingen, som
<a id="page-315" class="pagenum" title="315"></a>
inte hade tuktat den, som tog nybygget af honom;
och så fann han sin död, och hans hustru
och små barn ha gått till korta af onaturlig föda
och annat elände, som tar bort folket nu som
strå. Nu ligger nybygget öde och förfallet; men
vill husbond, så söka vi opp det. Jag hittar vägen
dit, och så har husbond tak öfver hufvud och
godt gömsle för vintern. Och får hertigen öfverväldet,
som de nu säga, så kan husbond sitta der
till bättre tider. I vår arbeta vi opp jorden igen,
och i vinter göra vi oss verktyg dertill och fånga
harar och fåglar, och fiska i insjön vid gården.
Ja, och vill husbond vara så god och förlåta att
jag bjuder dåligt för präktigt, så skall jag nu
hemta en arbetshäst för ridhästen. Till en sån
räcker väl ändå, det jag har qvar; och litet råg
måste vi nu ock se oss om att få, och utsäde och
så der bortåt. Det går allt galant, husbond.&rdquo;
</p>

<p>
Projektet begagnades. Allt noga öfverlagdt,
var det det bästa man kunde hitta på, och syntes
erbjuda säkerhet, och till nybygget i skogen
ställdes nu vandringen.
</p>

<p>
Stället fanns. Det var visserligen förödt och
förfallet, men ej mer, än att åtminstone stugan
inom några dagar var satt i hjelpligt skick, lätt
kunde eldas varm, och genom Sigrids omsorger
småningom fick tillochmed ett någorlunda trefligt
utseende.
</p>

<p>
Herr Erik började nu allt mer påyrka, att
Sigrid skulle bege sig till fru Metta, men hon
hade tungt af att lemna sin far här i ödemarken,
i strid emot tusende försakelser, utan att ens hon
<a id="page-316" class="pagenum" title="316"></a>
skulle få deltaga, och efter sin förmåga försöka,
att mildra dem. Men hon måste dock finna nödvändigheten
af, att begifva sig bort. Hennes vistande
hos fadren skulle af flere anledningar lättare
väcka misstankar emot honom. Redan hennes
utseende och tal röjde honom, hon kunde ej
lyckas i, att se ut och tala som en bondflicka.
Att hon försvunnit ur hemmet, kunde ock ge anledning
till misstankar. Dertill kom, att fru Metta
troligen sväfvade i oro, ehuru mor Annika hade
lofvat ge henne en vink om att allt stode väl till,
och att hon nu väl i sina bekymmer äfven behöfde
Sigrids tröst och hjelp. Ehuru för ögonblicket
oantastad, var dock herr Erik ingalunda
fullkomligt i säkerhet, och att fru Metta för sin
högt älskade herre skulle lefva i stort bekymmer,
var gifvet, likaså att hon med smärta skulle se
all egendom sköflad; och deraf var dock största
delen arfvegods, som hon hade medfört i boet,
och henne derigenom dubbelt kärt.
</p>

<p>
Enevald Fincke var ännu icke kommen från
Polen, men skulle väl ock troligen snart återkomma,
då han numera föga der kunde uträtta något
för Finland. Alla dessa skäl sammanlaggda,
bevisade Sigrid nödvändigheten af, att lemna sin
faders hem. Dertill kom ock behofvet för nybyggarne,
att anskaffa sig en mängd oumbärliga saker.
Det lilla de sjelfva medfört, förslog alldeles
icke, och brödet var nästan förtärdt. Elias skulle
följa Sigrid och på återvägen förskaffa, hvad som
oundgängligast behöfde medföras till <a id="corr-42"></a>bosättningen
på det öde hemmanet.
</p>

<p>
<a id="page-317" class="pagenum" title="317"></a>
Elias hade emellertid begett sig bort, för att
söka anskaffa en häst, och anlände nu med slädan
lastad med åtskillig nödtorft, och så måste
Sigrid bege sig å väg. Hon hade, sedan hon nu
de sednaste dagarna njutit mera lugn, börjat känna
en djup längtan att åter få träffa sin trolofvade.
Hon visste och kände väl med sig, huru svårt hon
hade att öfvervinna den blyghet och ordfattigdom,
som så ofta hindrade henne, att rätt för honom
uttala sina tankar och känslor; men nu hade hon
så länge varit skiljd ifrån honom, så mycket af
vigt hade händt, och det föreföll henne, som om
alla dessa händelser, hela denna tid, låge emellan
henne och Enevald som ett flor. Hon längtade
att få allt klart emellan sig och honom.
</p>

<h2 class="chapter" id="chapter-0-38">
XXXVII.
</h2>

<p class="noindent">
Då för fru Metta numera intet skäl var att
dröja på Wiken, hade hon återvändt till Tannila.
Sigrid hade med flit ställt sin färd så, att hon
skulle komma fram om aftonen, sedan det blifvit
mörkt. Hon gick gerad in i hushållsstugan, der
hon var van att finna sin mor, men nu träffade
hon der endast en af tjensteflickorna, som sade
att fru Metta numera mest satt inne i kammarn,
och väl stundom kom ut och gick ikring i huset,
men som en drömmande, utan att märka hvad
som föregick, och att hon endast gick och vankade
och vankade. Så hade hon varit, alltsedan budet
om herr Eriks död hade kommit.
</p>

<p>
<a id="page-318" class="pagenum" title="318"></a>
Sigrid inträdde nu i kammarn. Der fann hon
modren sittande alldeles stilla, med ögonen halfslutna
och händerna sammanknäppta. Hennes vanligen
så uppmärksamma blick märkte icke den inträdande.
Sigrid gick fram till henne; med ett
utrop sprang fru Metta opp och slog armarna om
sin dotter. &rdquo;Sigrid, barnet mitt, Gud signe dig,
har jag dig åter. Far? lefver han? är han död?&rdquo;
</p>

<p>
&rdquo;Han lefver, för guds skull, mor, lugna er.&rdquo;
</p>

<p>
&rdquo;Mor Annika sade att du lyckats frälsa honom,
men jag vågade ej fullt lita på hennes ord. Berätta,
säg fort. Är han säker? Och du har räddat
honom, du stilla, du säfliga barn?
</p>

<p>
&rdquo;Med Guds hjelp skall väl allt gå bra, men
monne blott ingen hör hvad vi tala om?&rdquo;
</p>

<p>
&rdquo;Gud bevare mig, jag tror jag icke är rätt
klok&rdquo;, utbrast fru Metta nu med ens, med sin
vanliga röst; &rdquo;är detta saker att prata om, utan
all försigtighet! Vänta, jag skall se åt. Icke tror
jag dock, att någon kan höra oss, men du behöfver
visst värma dig en smula.&rdquo; Hon bultade på
väggen, till tecken åt tjenstefolket i rummet invid,
och befallte den derefter inträdande tjensteflickan,
att koka opp öl med honung uti åt Sigrid,
och sörja för att hennes skjutskarl finge något
till lifs. Sedan fru Metta försäkrat sig om,
att ingen kunde lyssna till samtalet, satte hon
sig ned för att höra sin dotters berättelse.
</p>

<p>
Sigrid redogjorde nu för huru herr Erik blifvit
räddad. Blodscenerna på Åbo slott kände fru
Metta genom ryktet. Många voro hennes utrop
och våldsamma utbrott mot hertig Carl, och stor
<a id="page-319" class="pagenum" title="319"></a>
den oroliga ifver, hvarmed hon åhörde berättelsen
om flykten ur fängelset. Men när Sigrid
nämnde Elias och att han skulle återvända ännu
denna qväll; då var fru Metta genast på fötter. &rdquo;Nå
min sann, och här sitter jag och pratar och hör
på dig, i stället för att packa i slädan sådant,
som kan komma far der i ödemarken till godo.&rdquo;
</p>

<p>
Ett ögonblick stadnade fru Metta med handen
mot pannan och sade: &rdquo;Vet du, Siri, så bortkommen
har jag varit af sorg och bekymmer öfver
herr Erik och dig; men hvem hade väl kunnat
vänta sådant mod af dig, lammet, som knappt
öppnat munnen. Ja, ja, så är det dock; i stillaste
vattnet gå de största fiskarne. Nå, hvad var det
jag skulle säga, jo, vet du, så bortblandad har
jag varit, att jag ej tänkt på, att den tyranniske
hertigen dömt min ädle herre, icke allenast ifrån
lifvet, utan ock från ära och gods. Men se, äran
kan han ej ta af honom, ty ära har han mera än
hertigen sjelf, och den skall han behålla, trotts
denne blodige Hannibals tyranni. Men detta godset
har hertigen skänkt åt Sivard Oxe, och de ha
låtit säga mig, att jag skall laga mig härifrån.
Och se, det har jag alls ej tänkt på! Den saken
har gått in genom mitt ena öra, och ut genom
det andra. Men se, det skall då ingenting bli
af, heller. Nu först kommer jag att tänka på
hela saken. Men fru Brita Regertsdotter Oxe, nej,
se den svarte heller, om hon skall köra mig från
godset. Visst skall jag söka min rätt för lagen,
om jag än skall gå till kungs derom.&rdquo;
</p>

<p>
Vänligt lade Sigrid sin hand på sin mors arm
<a id="page-320" class="pagenum" title="320"></a>
och sade: &rdquo;Mor, monne icke J nu måste foga eder
i hvad helst det än må vara, för fars skull. Börjar
man röra opp den saken, så rädes jag att det
blir upptäckt att han lefver, ty fru Brita och hennes
herre vilja visst icke afstå från hvad hertigen
gifvit dem; och de sätta säkert alla spel i rörelse,
för att vinna saken.&rdquo;
</p>

<p>
&rdquo;Barn, barn, skall jag låta våld gå för rätt?
Och vore det sen till en annan; men denna arga
påfågel! Skall hon njuta hvad mina fäder förvärfvat
och lemnat mig i arf?&rdquo;
</p>

<p>
&rdquo;Om än morkär kunde lyckas att återvinna
detta godset, (som icke troligt är, ty hvem kan
strida emot hertigen); men om J än kunde återvinna
det; icke ville ju morkär sätta fars lif i
fara, genom att väcka fråga derom?&rdquo;
</p>

<p>
Fru Metta stod fundersam. Hastigt grep hon
sina nycklar och sade: &rdquo;Visst må jag vara så
mycket fru i mitt hus, att jag kan ställa, så herr
Erik ej skall behöfva lida nöd. Drängarne foro
i morgons till skogen och komma hem först sent
i qväll. Nu låter jag alla pigorna gå i badstun,
som väntar på dem. Emellertid packa vi skyndsamt
lasset åt Elias och han får dermed fara
bort i mörkret, och jag hoppas att han sålunda
kan komma härifrån utan misstankar. De tro att
du varit rest till moster Karin, och tro väl nu
att karlen, som skjutsat dig hem, är af hennes
folk. Det skola de få tro.&rdquo;
</p>

<p>
Pigorna gingo i badstun, slädan packades så
tungt, som det dåliga föret tillät, med saker, sådana
som kunde lända herr Erik till trefnad och
<a id="page-321" class="pagenum" title="321"></a>
som lättast kunde bortföras, utan att saknas. På
slutet uppstod nästan en strid emellan fru Metta,
som alltid ville stoppa något till i slädan, och
Elias, som påstod att omöjligen mera finge pålastas.
Slutligen satte sig Elias opp på lasset och
körde bort, oaktadt alla fru Mettas påståenden,
att denna lilla påse åtminstone icke skulle göra
något ondt. Men Elias lät ej säga sig, utan reste,
och lyckades äfven att oanmärkt hinna åter till
sin herre på nybygget i skogen.
</p>

<p>
På länge skulle nu hustru och dotter icke få
höra något af herr Erik, ty man hade öfverenskommit
att undvika allt meddelande, för att icke
på något sätt derigenom misstanke skulle väckas.
Fru Metta var nu åter vid sitt vanliga lynne och
rustade och ordnade, för att afträda godset. Hvarje
vrå fejades och skurades, hur fint och ordentligt
der än förut må hafva varit. Alla verktyg och
tillbehör på godset eftersågos och reparerades, och
en högst ifrig verksamhet rådde öfverallt, för att
hinna ordna hvad som möjligen hunnit komma i
oskick, under den tid fru Metta varit borta på
Wiken.
</p>

<p>
&rdquo;Kära morkär&rdquo;, sade Sigrid en dag, på sitt
vanliga lugna sätt, &rdquo;hvarför gör J er så mycket
bråk och vedermöda. Tar herr Sivard Oxe godset
af oss för intet, så må väl hans fru laga här
i ordning åt dem.&rdquo;
</p>

<p>
&rdquo;Nej, se det skall aldrig ske, att någon, och
minst hon, den uppblåsta hönan, skall säga att
någon behöft städa efter mig. Ha de lismat sig
<a id="page-322" class="pagenum" title="322"></a>
till herr Eriks gods, så skola de ändå inte kunna
kasta spott och hån på honom för min skull.&rdquo;
</p>

<p>
Innan kort hade fru Metta, med träget bestyr,
fått allt i skick, och nu flyttade hon med
sin dotter till det lilla Wiken. Huru bittra än fru
Mettas känslor voro, då hon lemnade sitt fädernegods,
så glömde hon ej att ordentligt och noggrannt
medtaga den lösegendom, som hon möjligen
kunde. Herr Sivard Oxe hade nemligen låtit
tillsäga, att fruntimmerna kunde medtaga allt linne,
gångkläder, köksredskap och dylikt, som fanns i
herrebyggningen.
</p>

<p>
&rdquo;Det var då ändteligen en gång en gladare
nyhet&rdquo;, sade fru Metta en dag till Siri. &rdquo;Grannas
Lasse kom i går aftons från Åbo, dit han varit
för att sälja fisk, och han visste berätta att Enevald
Fincke kommit hem från sin resa.&rdquo;
</p>

<p>
Öfver Sigrids ansigte for en rosenröd sky och
hennes blå ögon fingo en stjernlik glans, men hon
svarade intet. Fru Metta varsnade ej eller något
ovanligt hos henne de följande dagarna, om icke
att hon oftare än vanligt steg opp från sin spinnrock
och gick till det lilla fönstret, samt att hon
slutligen flyttade rocken dit och satte sig så, att
hon kunde se utåt vägen.
</p>

<p>
Men under den stilla ytan blomstrade en hel
vår af kärlek och glädje, på den ungas kinder
växte opp nya rosor, och i hennes ögon strålade
nya stjernor. Men dagar förgingo, dagarne
blefvo till veckar, och Enevald kom icke till Wiken;
från Sigrids kinder bortvissnade småningom
<a id="page-323" class="pagenum" title="323"></a>
rosorna, ur ögonen försvann åter stjernglansen.
</p>

<p>
Fru Metta knotade: &rdquo;Hvar i herrans namn
dröjer herr Enevald. Icke kan han invända något
emot dig, för den orättvisa domen emot din
far. Sjelf har han ju med njugg nöd undgått dylik.
Icke kan jag tro, att han är en sån stackare,
att han vill öfverge dig för det dina föräldrar
blifvit fattiga. Skall han ej begripa, att sedan han
en gång fäst dig, är sådan motgång icke skäl till
att bryta. Med den man engång fäst, delar man
ljuft och ledt, liksom man och hustru. Det skall
jag väl visa honom, det. Nog berättade fru Hellevi
om hvad det hördes om honom från Warschau.
Nåh, hvad skulle Siri tro något! Nej, hon trodde
på ingenting; men jag tänker det väl allt kunde
vara sannt, ty icke aktas ju en ung karls ära att
lida af såntder. Men icke plär sådant fjesk hindra
dem, att hålla sitt gifna ord.&rdquo; Hon vandrade
härunder fram och åter på golfvet, och såg
ut som om hon velat bjuda Enevald på duell.
&rdquo;Är det ej nog af, att herr Erik skall måsta gömma
sig och lefva som en bonde i ödemarken, och
i jemn fruktan för fara, skall man nu få detta
till att sörja öfver!&rdquo;
</p>

<p>
Sigrid teg, och spann blott stilla.
</p>

<p>
Veckar gingo allt flera, Sigrids kind blef blek,
hennes öga matt. Vinterns sol skimrade mot
trädens snökristaller, men allt satt Sigrid i kammarn
och spann, och ideligen spann. Icke grät
hon, icke klagade hon, men hon var färglöst blek
och hon spann, såsom århundraden sednare, en
<a id="page-324" class="pagenum" title="324"></a>
maschin fortfar att spinna, äfven sedan ingen mera
vakar öfver den.
</p>

<p>
Ett bref till fru Metta anlände ändtligen från
Åbo. Deruti låg den förlofningsring, Enevald emottagit
af Sigrid. Brefvet innehöll endast få rader.
Enevald ville, skref han, till fru Metta återställa
ringen, då numera ingen närmare förbindelse kunde
komma i fråga, och Sigrid förmodligen längesedan
önskat sig vara fri.
</p>

<p>
Ehuru beredd härpå, drabbade dock detta
bref Sigrid, som ett nytt slag. Och när fru Metta
utgjöt sin harm öfver &rdquo;den löftesbrytarn&rdquo; och talade
om, att han ej skulle tro sig slippa så lätt,
då steg Sigrid tyst opp från sin plats, gick långsamt
åt skogen och återkom först sent.
</p>

<p>
Följande morgon satt hon dock åter och spann,
om möjligt, än mera stilla än förr. Fru Metta
bäfvade för hennes underliga, själlösa utseende,
och vågade icke tala om Enevald.
</p>

<p>
Med moderlig instinkt fann dock fru Metta
medel, att väcka någon uppmärksamhet hos Sigrid,
i det hon började tala om sin längtan att
höra af herr Erik, och föreslog att sända ett bud
till honom.
</p>

<p>
Med något mera liflighet, än hon på länge
visat, höjde Sigrid opp hufvudet, men det sjönk
åter ned då hon sade: &rdquo;Nej, icke få vi ännu söka
den glädjen. Ett bud kunde ge anledning till
upptäckt. Väl vet jag, att far skulle längta derefter,
men hans säkerhet måste gå framför allt&rdquo;;
och åter spann hon, som förut.
</p>

<p>
&rdquo;Ja, herre Gud&rdquo;, sade fru Metta åter, &rdquo;man
<a id="page-325" class="pagenum" title="325"></a>
må väl rätt söka, med allt förstånd, att akta för
upptäckt. Den förskräckelige tyrannen synes då
aldrig få nog af blod. Arvid Stålarm, som vid
det ohyggliga mordet i Åbo fick behålla hufvudet,
nu skall han ju i Stockholm redan ånyo ha
varit utförd till döds, och åter blifvit förd in
tillbaka; och nu skall han åter dömmas med
rådsherrarne i Linköping. Herre du mäktige, de
arma fruarna alla, som så länge se sina män hotade
med bödelns yxa. Och, Gud hjelpe, det säges
att hertigen ger sig ingen ro, innan han får
dem alla till döden. Siri, du min flicka, du borde
tacka Gud och stråla som ett kyrkljus, att du
lyckades i ditt farliga förehafvande.&rdquo;
</p>

<p>
&rdquo;Mor, J hafven rätt&rdquo;, sade Sigrid och blickade
opp. &rdquo;Jag bör i sanning intet annat än tacka
Gud för sådan nåd.&rdquo;
</p>

<p>
&rdquo;Ja&rdquo;, sade fru Metta och knäppte andäktigt
ihop sina händer. &rdquo;Jag tänker på huru det månde
hafva känts i hjertat på de Wiborgska fruarna,
då de fingo höra sina afrättade herrars hufvuden,
der de sitta oppsatta på fäporten, midt i julnatten
börja sjunga: &rdquo;De måste oss låta fara med
frid&rdquo;, som det allmänt säges, att de hafva sjungit
ur Davids psalmer. Men hvem är det, som kommer&rdquo;,
sade fru Metta i detsamma. &rdquo;Hvem kan det
vara. Han ser ut som en förnäm herres tjenare.
Sorgklädd? Gud bevare oss från ondo! Hvem
vill oss något?&rdquo;
</p>

<p>
I det yttre rummet insteg nu mannen, fru
Metta trädde ut emot honom, och genom den dörr
hon lemnade öppen, kastade äfven Sigrid en orolig
<a id="page-326" class="pagenum" title="326"></a>
blick på den fremmande. Förvånad utbrast hon:
&rdquo;Johan Bertilsson, unge herr Johans tjenare!&rdquo; Derpå
gick hon fram till honom och sade, sorgligt
och vänligt: &rdquo;Stackars Bertilsson, huru orkar ni
lefva?&rdquo;
</p>

<p>
&rdquo;Svårt och tungt är det&rdquo;, svarade den gamle
tjenaren, i det han förde rockärmen mot ögat.
&rdquo;Herre Gud, jungfru Sigrid, hvem hade kunnat
tänka detta, då J så unga och glada skämtade
tillsamman på Åbohus.&rdquo; Med möda qväfvande
sin utbrytande gråt, sade han: &rdquo;Förlåt, nådig fru,
förlåt, jungfru Sigrid. Det är mig så tungt, då
jag ser eder, som jag sednast såg i hans sällskap,
att jag har svårt att icke förgå mig.&rdquo;
</p>

<p>
&rdquo;Sitt ned&rdquo;, sade Sigrid vänligt, &rdquo;ni är trött.&rdquo;
</p>

<p>
&rdquo;Tackar ödmjukeligen, jungfru, som har godheten
bjuda, men icke skall jag så förgäta mig.
Vill ock hafva äran framföra mitt ärende. Tillåt
mig fråga om jungfrun erhållit något bref från
min salige herres syster, den unga jungfru Hebla?&rdquo;
</p>

<p>
&rdquo;Nej, icke på mycket länge i dessa oroliga
tider.&rdquo;
</p>

<p>
&rdquo;Allt sen min salige, unge herres frånfälle,
har min enda återstående önskan varit den, att
få frambära hans herredömes sista farväl och
helsning till hans fru moder; men kort efter min
ädle, unge herres död, nedlade mig sorg och saknad
på sjuksängen. En långvarig svaghet gjorde
det omöjligt för mig, att sen våga på att försöka
färdas den svåra vägen, antingen öfver Qvarken,
eller Norrbotten om. Jag hade emellertid dock
afsändt en skriftlig relation, men nu har hennes
<a id="page-327" class="pagenum" title="327"></a>
frudöme låtit mig tillhandakomma ett bref, deri
hon säger sig önska, att af mig mundteligen få
höra allt om min salige, unge herres slut och
sista dagar. Men säger hon tillika, att jungfru
Hebla hade med en tidigare lägenhet skrifvit till
jungfru Sigrid, för att be eder, om möjligt, utverka
hos eder fru moder tillstånd att få öfverresa
till Stockholm. Detta bref har väl förkommit,
som så ofta sker. Men behagar jungfrun
eller fru Metta se det, som här står, så ålägger
mig hennes frudöme, fru Ebba, att infinna mig
hos fru Metta Liljeholm, för att erbjuda min ödmjuka
tjenst att till Stockholm ledsaga jungfru
Sigrid. Min salige, käre, unge herres syster, jungfru
Karins sinnes- och helsotillstånd lär vara mycket
sorgligt, och sedan hennes frudöme lyckats
utverka tillstånd att få hafva hos sig en ung vän
till henne, hade jungfru Hebla skrifvit för att
fråga, huruvida jungfru Sigrid ville till viljes göra
jungfru Karins längtan efter henne.&rdquo;
</p>

<p>
Fru Metta gaf genast sitt bifall; hon hade nu
börjat lära känna Sigrid nog, för att veta, det
under den stilla ytan bodde styrka, och att bästa
sättet att förströ henne, vore att gifva henne tillfälle
att vara verksam för andra, och att hon
skulle göra våld på sig sjelf att öfvervinna sin
egen sorg, för att kunna vara en tröst för de af
olyckan så hårdt slagna.
</p>

<p>
Johan Bertilsson visste nu ytterligare om de
Flemingska fruntimmerna berätta åtskilligt. Isynnerhet
hade han hört att jungfru Karin lidit så
mycket af Welam de Wyks död, att man fruktat,
<a id="page-328" class="pagenum" title="328"></a>
det hon icke skulle uthärda med det nya slaget:
förlusten af den älskade brodren.
</p>

<p>
För Sigrid syntes det tungt, att ännu mer aflägsna
sig från sin far. Hon förebrådde sig nu,
att hon varit sin moder till så liten glädje denna
tid, men hon fann att hon kunde vara till någon
tjenst för de vänner, hon älskade så högt, och sålunda
var äfven hennes beslut snart fattadt, ehuru
det fordrades en nästan våldsam kraftansträngning,
för att öfvervinna den domning, åt hvilken
hon hängifvit sig.
</p>

<p>
Fru Metta fick nu fullt opp att uträtta, för
att utrusta Sigrid med varma resplagg och en
dugtig vägkost. Hennes drägt för öfrigt var icke
svår att ordna. Hon reste icke till nöjen och
sällskapslif, och den sorgdrägt hon bar, emedan
hennes far ansågs död, var äfven nu den lämpligaste.
Det var icke till ett glädjehus hon skulle
komma. Sjelfva färden var dyster, som tiden det
var. Färden gick längs stranden af Bottenhafvet.
Dess yta låg till det mesta bunden af isen, men
på längre afstånd hördes ännu stundom de svarta,
dystra vågorna bryta med dån mot iskanten. Sjelfva
landet gaf icke en gladare anblick. Vägen gick
genom de trakter, der klubbekriget våldsammast
härjat, och de öde liggande byarna; det visade
endast ruiner och elände. Snötäcket, som låg öfverallt,
dolde dock månget förödelsens spår och
gömde, att tegarne lågo oodlade och gräslupna.
Sällan syntes någon qvinna eller ett barn; någon
kraftfull karl, ännu mera sällan. Knappt mera
upplifvande var det, om Sigrid någongång försökte,
<a id="page-329" class="pagenum" title="329"></a>
att ge sig i samtal med någon af de få
menniskor, som här sågos till. Dessa yttrade blott
glädje öfver att de män gått under, hvilka varit
för Sigrid de käraste, och hvilkas sak hon varit
van att anse som fäderneslandets egen, och hvilkas
åsigter varit rättesnöret för hennes tankar
och önskningar. Af hertig Carl, den man som
hon lärt sig att tänka på endast med en slags
fasa, just af honom väntade nu detta folk att se
sin framtid betryggad, och gjorde sig högst ljusa
förhoppningar om huru det skulle bli bra, blott
han blefve konung.
</p>

<p>
Långsamt gick resan, ingen skjutsinrättning
befordrade den vägfarandes fortkomst. Med ackord
och många omgånger, lyckades det dock för
den omtänksamme och erfarne tjenaren, att alltid
skaffa hästar, och så gick dock småningom färden
framåt.
</p>

<h2 class="chapter" id="chapter-0-39">
XXXVIII.
</h2>

<p class="noindent">
Hvem är den höga qvinna, som sitter der i
det tarfliga rummet, stödd emot en ländstols höga
karm? Det mycket grånade håret, benadt midt i
pannan, ligger struket åt ömse sidor. Öfver den
fotsida svarta drägten ligger en bredfållad hvit
duk, stucken i kors öfver bröstet. Djupt nedlutande
sin panna i handen, sitter hon så, timma efter
timma, vecka efter vecka, utan tårar, utan klagan,
endast sällan bytande ställning eller yttrande något
ord.
</p>

<p>
<a id="page-330" class="pagenum" title="330"></a>
Hvarföre sörjer den ädla? På hennes panna
thronar styrka och mod, är styrkan bruten, är
modet krossadt?
</p>

<p>
Det var ej längesedan hon ägde en make,
mäktigare än mången konung, hon hade ägt en
syster på thronen, och mången anförvandt lika
högt uppsatt, nu var hon en fattig fånge, utan
stöd och med brist nästan på det nödvändiga.
Hon hade delat sin store makes hjerta, hon hade
delat hans åsigter, hon hade ännu efter honom
lefvat och kämpat och offrat allt, för samma idée,
för &rdquo;konungen&rdquo;. Hon hade kämpat för den idée
som af hennes tid hyllades som den högsta; och
nu låg den krossad under hennes dödsfiendes jernhand.
Hon hade ägt stora gods med talrika underhafvande,
än mer, hon hade ägt ett helt land
att <em>mana</em> godt före, att <em>verka</em> ädelt och godt före,
hon ägde nu endast ett fängelses ringa rymd till
sin verld. Många vänner och anförvandter hade
stupat för hertigens bila, många vänner och anförvandter
gräto nu: enkor, sina män och barn,
sina fäder. Hennes dotter hade älskat en yngling,
älskvärd, ehuru icke jemnbördig: äfven denne hade
krossats af det öde, hon hade dragit öfver honom!
Men ännu bar hon sin sorg modigt, med högburet
hufvud, och i det ädla anletet lästes en djup,
men dock lugn sorg. <em>Då</em> drabbade ännu ett slag:
Sonen den förstfödde, den älsklige, ridderlige ynglingen,
som ännu stod trogen och fri vid sin konungs
sida, äfven han drogs in i den härjande
hvirfveln, och ett våldsamt, blodigt slag krossade
modershjertat på samma gång, som det drabbade
<a id="page-331" class="pagenum" title="331"></a>
sonens hufvud; och nu sjönk modren tillsammans
för slaget.
</p>

<p>
Och dock skulle hon nås af nya sorger. Äfven
till fångarna hade burits sägner om gräsliga
mord, som åter förestodo. Ännu mera blod skulle
gjutas, ännu flere ädla hufvuden falla. Just i dag
skulle ett nytt blodbad anställas på Linköpings
torg. De flesta af de dömda voro anförvandter
och vänner till de fångna fruntimren. Af deras
hustrur voro flera fru Ebbas nära vänner och
bekanta.
</p>

<p>
Fru Ebba satt i ett hörn af rummet. Stundom
for som en skälfning öfver hela hennes kropp.
Vid hennes fötter satt på en pall hennes dotter
Karin. Äfven hon var stilla, försjunken i tankar;
men nu utbrast hon utan någon yttre anledning
i klagan, så djup och skärande, att Hebla flydde
ut i det yttre rummet, för att, äfven hon, der i
tysthet få gråta. Äfven hennes unga hjerta hade
lärt sig känna sorgens bitterhet denna tid, men i
dag framkallades hennes tårar oftast af tanken på
hennes vän och lekkamrat, Peder Banér, hvars far
var dömd, att denna dag gå till döden. Och så grep
henne den tanken, att kanske just i detta ögonblick
hans hufvud föll för bilan. Då betäckte hon
bäfvande ögonen med sina händer och hastade
åter in, för att i sin mors och systers närhet känna
sig mindre hemsk till mods.
</p>

<p>
Mildt lade fru Ebba sin hand på Karins lockar.
Det unga hufvudet sjönk ned på modrens
knä, der hon dolde sitt ansigte, under det hon
ännu skakades af konvulsiviska snyftningar.
</p>

<p>
<a id="page-332" class="pagenum" title="332"></a>
Just nu hade äfven Sigrid anländt, med sin
följeslagare. De sista helsningarna från sonen och
brodren grepo än mera djupt, genom medvetandet
om den blodsutgjutelse, hvilken nu som bäst pågick,
och på den blodiga grunden af det närvarande
målade sig hemskt minnet äfven af alla
de i Finland afrättade vänner och deras olyckliga
enkor, dem Bertilsson nu omtalade. Mord, blod,
gräsligheter hvartut tanken flög. Karin ägde ej
längre kraft att emotstå; en djup och långvarig
svimning befriade henne slutligen från medvetandet
af alla dessa fasor. Hebla var ännu nästan
ett barn, hon kunde gråta.
</p>

<p>
Fru Ebba, biträdd af Sigrid, vårdade den afsvimnade,
kallade henne åter till lif, och vakade
natten om, vid hennes bädd.
</p>

<p>
Fru Ebba hade i sjelfva öfvermåttet af lidande
funnit ett motgift. Ur djupet af sin själs marter,
hade hon rest sig med ett slags lugn. Vid sin
dotters bädd, satt den ädla qvinnan, ödmjukt lutande
sin hjessa, och läste för sin dotter trösteord
ur en stor bibel, som låg framför henne på ett
litet bord; hon bad om styrka för sig och de sina,
och för de många, som voro nära att förtvifla.
Vid sängfötterna knäböjde Hebla och Sigrid.
</p>

<p>
Ett par dagar hade förflutit. Ännu hade ej
Karin förmått lemna sängen. Fru Ebba satt nu
invid fönstret och Sigrid vid sängen. Då hördes
någon komma åkande. Några häftiga ord vexlades
i förstugan, dörren slogs hastigt opp, och in
störtade den unge Peder Banér. Han hastade
fram till fru Ebba, som stigit opp vid bullret, kastade
<a id="page-333" class="pagenum" title="333"></a>
sig ned för henne och omfattade hennes
knän under vilda, orediga utrop.
</p>

<p>
Hebla sprang fram, lade sin hand på hans
arm och, utan att ens veta hvad hon sade, yttrade
hon helt lågt: &rdquo;Weli, ännu är solen icke död!&rdquo;
</p>

<p>
Peder reste sig hastigt, såg ett ögonblick på
Hebla, och tårarna brusto ur gossens ögon; han
gömde dem med sina händer, men snart reste
han åter opp hufvudet och sade: &rdquo;Hebla, Hebla,
visste du dock huru förfärliga dagar jag upplefvat.&rdquo;
</p>

<p>
Hebla teg och tryckte blott stilla hans hand.
</p>

<p>
&rdquo;Huru se vi dig nu här?&rdquo; frågade fru Ebba.
</p>

<p>
&rdquo;Jag skall till Djursholm, mor ville, jag måste
derföre, fast det var så rysligt att lemna henne.
Hon kommer efter snart ock. Herr Axel tog mig
med sig. Han skall till Stockholm, men tog denna
väg för en angelägenhets skull. Jag bad honom
så, när vi foro här förbi, så att han lät mig komma
hit. Han väntar sjelf här i grannskapet. De ville
ej släppa in mig, jag trängde mig in nästan med
våld, jag måste se er.&rdquo;
</p>

<p>
Sedan det första våldsamma utbrottet vid återseendet
nu något stillats, talade Peder med mera
lugn om sin faders, riksrådet Gustaf Banérs, och
de andra riksrådens olyckliga slut. Äfven en trösterik
nyhet visste han att meddela, att flere af
de dömda fått nåd på afrättsplatsen, och Hebla
med ungdomens lätthet att emottaga nya intryck,
var nära att jubla högt, när hon hörde att Stålarm
nu för tredje gången blifvit benådad, ehuru
han redan stigit på den röda matta der slaget
skulle drabba. Åter började Peder tala om sin
<a id="page-334" class="pagenum" title="334"></a>
far. Han omtalade och beskref noga, hvad denne
gjort och talat under de sednaste dagarna af sin
lefnad och i sin dödsstund. Stolt höjde sig gossens
bröst och hans hufvud reste sig, då han med
hänryckning omtalade sin faders mod, de många
sköna ord han talat till maka och barn, hans herrliga
stolthet, då han åberopade sig på sin oskuld,
sina mångåriga förtjenster om fäderneslandet. Slutligen
upprepade han med hänförelse fadrens ord:
&rdquo;fyra bedröfvade enkor och tjugutvå faderlösa barn
lemnas här i dag att gråta, deras tårar och vårt
oskyldiga blod skall dagligen ropa till Gud. Ty
jag är oskyldig, hörer det. Och förbannad vare
den, som talar illa på vår döda mull.&rdquo;
</p>

<p>
Hebla såg med förvåning på sin fordne lekkamrats
blossande ansigte. Det tycktes henne
underbart, att han dock kunde tala om alla dessa
händelser, så som han det gjorde.
</p>

<p>
Nu steg Peder opp från den stol, der han
suttit och sade: &rdquo;Hebla, jag ville dock tala ett
ord med dig.&rdquo; Derpå tog han hennes hand och
förde henne ut i det yttre rummet.
</p>

<p>
&rdquo;Barnsinnet vexlar och glömmer&rdquo;, sade fru
Ebba. &rdquo;Barnet kan leka med tåren i ögat.&rdquo;
</p>

<p>
Men fru Ebba misstog sig, som så ofta äldre
personer göra, då de bedömma barns beteende.
Det var icke Peders mening att språka nu med
Hebla om fordna lekar. När de båda unga hunnit
i det yttre rummet, stängde Peder till dörren
och sade: &rdquo;Hebla, jag måste tala med dig, derföre
bad jag så angeläget att få komma hit. Vi ha
lekt tillsamman, vi ha också delat allvare mången
<a id="page-335" class="pagenum" title="335"></a>
gång. Du vet, att vi lofvat att ge hvarandra förtroende
af allt vigtigt i vårt lif, och att vi alltid
skola lita på hvarandra. Nu måste du derföre
vara min förtrogna, i det hvaråt jag egnat mitt
lif. Hebla, åt dig, min bästa vän, vill jag betro
att förvara mitt heligaste. Ser du, den här lilla
guldmedaljongen fick jag af far på min femtonde
födelsedag. Den är liten, deri låg blott en valknut
af hans hår. Nu förvarar den yttermera en
helig skatt, en droppe af hans blod. Hebla! du
skall gömma den åt mig.&rdquo;
</p>

<p>
Hebla ryste, men emottog medaljongen och
sade: &rdquo;efter du så vill, Weli. Måtte jag blott rätt
kunna vårda den. Hvarföre behåller du den icke
sjelf?&rdquo;
</p>

<p>
&rdquo;Jag vet ej hvart jag kommer att kastas omkring,
den kunde förloras. Jag vill icke eller nöta
ut dens styrka, med att dagligen se den. Dock,
du måste veta min hemlighet, men tyst som grafven.
Icke ens mor får veta den. Den bor djupt
här inne i mitt bröst. Hebla, jag har gjort ett
löfte, jag har svurit en ed. Jag har bundit mig
för hela mitt lif vid ett löfte. Det blir nu mitt
mål, mitt lif!&rdquo;
</p>

<p>
Hebla blickade förvånad på gossen. &rdquo;Hvad
menar du, Weli, du skrämmer mig.&rdquo;
</p>

<p>
&rdquo;Se, i denna gömmes, som jag sagt dig, en
droppe af min fars blod; jag har svurit på den,
heligt har jag svurit, att hämnas på min fars mördare.
Jag är blott en gosse nu, men om få år
är jag man, och jag skall hämnas! Kan jag icke
hämnas på honom, som mördade min far, så lefver
<a id="page-336" class="pagenum" title="336"></a>
sonen, och jag skall söka fadrens missgerningar
på honom. Der är min pant, Hebla, förvara
den åt mig.&rdquo;
</p>

<p>
Förfärad for Hebla tillbaka. &rdquo;Weli, hvad har
du gjort! Det är ju synd, förfärlig synd.&rdquo; Hon
började gråta och vrida sina händer. &rdquo;Gode Gud!
och hvem kan lösa dig, hvem kan lösa dig från
denna förfärliga ed?&rdquo;
</p>

<p>
&rdquo;Ingen kan, eller skall göra det! När jag infriat
mitt löfte skall jag afhemta min pant&rdquo;, sade
gossen med djupt allvar. &rdquo;Farväl Hebla, kanske
se vi icke hvarandra på länge. Förvara min pant,
jag går. Se der åker herr Axel in på gården,
han kommer för att afhämta mig. Framför du
min helsning till fru Ebba, jag törs ej dröja längre.&rdquo;
</p>

<p>
&rdquo;Peder, Weli, res för Guds skull icke, utan
att medtaga den förfärliga panten. För Guds
nåds skull, du måste återkalla en sådan ogudaktig
ed. Gå till en prest, kanske kan han lösa dig.&rdquo;
</p>

<p>
Men Peder öppnade dörren och hastade bort,
utan att svara, och i Heblas hand qvarlåg hans
eds underpant.
</p>

<h2 class="chapter" id="chapter-0-40">
XXXIX.
</h2>

<p class="noindent">
Först sedan Sigrid hade rest bort, fann fru
Metta att hon dock skulle komma att mycket
sakna henne. Hon var van, att ha stort hushåll
och stor ladugård att sörja före. Nu, vintertiden
då hon ej ens hade något att syssla med den lilla
kryddgårdstäppan, eller det ringa jordbruket, gaf
<a id="page-337" class="pagenum" title="337"></a>
ingalunda ladugårdens fyra kor, eller drängens
och pigans göromål tillräcklig sysselsättning för
hennes omtanke. Sittarbete var hon ej särdeles
fallen före, och hade ledsamt vid sin spinnrock,
när hon ej hade Siri till sällskap derinvid. Hon
hade nu tillräckligt god tid att sitta vid spinnrocken
och fundera på allt som händt, under det
förflutna året, att sörja öfver sin man, som nu,
en flykting i ödemarken, ej ens der kunde göra
sig säker på att icke bli upptäckt, att harmas
öfver huru hennes arfvegods öfvergått i hennes
värsta fiendes hand, och öfver huru fattig och förskjuten
hon nu satt här, under det fru Brita yfdes
på hennes ägor. Men oftast hvilade dock hennes
tankar på Sigrid. Hennes enda barn, sörjande
och bedröfvad för den löftesbrytarn Enevald Finckes
skull! Ju mer hon tänkte härpå, dess mer retades
hon öfver den skymf han tillfogat Sigrid och
hela hennes hus, och allt mer grodde hos henne
begäret att söka upprättelse.
</p>

<p>
&rdquo;Nå ja, nog vet man hon, lammet&rdquo;, sade hon
vid sig sjelf, &rdquo;hvad skulle hon nännas oroa honom.
Hon som är så from, så hon knappt näns trampa
spinnrocken, för att ej göra ondt åt trampen!
Kantänka, som om han skulle fara illa af att få
en sån from hustru! Icke Guds englar kunna
vara stillare och frommare. Om hon än inte är
någon så drifvande menniska, så tror jag visst ej
hon så vanslägtats, att hon icke skall vårda sitt
hem när hon får eget. Och skulle han inte ha
dött som en hund, om icke hon så raskt hade räddat
honom! Täcks han väl förekasta henne att
<a id="page-338" class="pagenum" title="338"></a>
hertig Carl roffat hennes fars egendom? Akta
han sig bara vackert sjelf, herr Enevald, att inte
hans tur kommer en vacker dag! Hvem vet om
inte kungen kan komma till riket igen, och då
sitter herr Erik högt i vädret. Tror J, att hederligt
adelsfolk äro skyldiga att tåla sådan förolämpning?
Tror J icke, att J skolen hålla edert
ord, då J ingått trolofning? Skall jag behöfva se
mitt barn blekna och lida för edra meneder?&rdquo;
</p>

<p>
Dessa och dylika tankar sysselsatte fru Metta
beständigt, och slutligen mognade hos henne beslutet,
att icke låta saken aflöpa så lätt för Enevald.
Hon hade ju ovedersägligen rätten på sin
sida. Det var rätt så bra att Sigrid var borta,
hon skulle väl ändå vara för &rdquo;tafatt&rdquo; för att vilja
&rdquo;taga itu med saken på allvar.&rdquo;
</p>

<p>
En vacker dag satte sig fru Metta i sin släda,
och reste in till Åbo.
</p>

<p>
Mäster Sigfrid Aronsson Forsius satt, ifrigt sysselsatt
med sina beräkningar, vid ett bord, hvarpå
stodo uppstaplade en mängd besynnerliga instrumenter,
deglar, böcker, flaskor, och mångahanda
ting, som ingen, knappt han sjelf ens, kunde förstå
sig på. Han lade handen på sitt papper och
sade: &rdquo;Hvad man dock lättast finner är stjernornas
verkande i väderleken såsom ock temperamenterna
i lefvande och växande ting, ja ock i de
nedra elementer, och de kunna visserligen temperamenterna
höja och afficiera till något; men kunna
de väl tvinga menniskan emot sin vilja. Detta
må betänkas, ty deraf beror sakens utveckling.
Mycket beror ock af den ställning och konjunktion
<a id="page-339" class="pagenum" title="339"></a>
stjernorna skola utvisa.&rdquo; Efter att en stund hafva
suttit försjunken i tankar, sade han i det han
reste sig från sin plats: &rdquo;Jag måste förskaffa mig
en ny lappmudd för att begagna under nätterna,
jag tar ju dock mesta delen min hvila derute, och
den gamla pelsen är helt blanksliten af denna
stora och värdefulla astrologiska skatt, (han lade
härvid handen på en stor bok i folio) hvilken är
min trogne följeslagare under mina vakor, och
som då ligger på mitt bröst. Men nu kan den ej
mera hållas stilla på muddens nötta skinn, utan
skrinner och faller ner om jag slumrar och gör
sålunda otidigt buller, deröfver Daniel Hjorth så
ofta gjorde sig lustig. Ack Daniel, Daniel&rdquo;, sade
han efter en stunds begrundande, &rdquo;hvart hafva
dina syndiga tankar och sträfvanden efter orätt gods
och falsk ära fört dig? Ack, så öfverger förståndet
sin boning, då den vanhelgas och det heliga
förnuftet ställes i det ondas tjenst. Daniel, Daniel,
du lät icke varna dig, utan gick förräderiets
orena vägar. Du skulle bli stor, du skulle bli rik!
Hvad är du nu, en fängslad dåre i lumpor och
slagen i bojor lik ett vilddjur, för att icke skada
andra menniskor. Sådan är guldets demoniska
makt, då det beherskat oss, och vi ej förstå att
fängsla den gyllne draken och det röda lejonet.&rdquo;
</p>

<p>
Mäster Sigfrids tjenare inträdde varsamt och
sade att en fru, som sade sig heta fru Metta Liljeholm,
begärte att få tala vid mäster Sigfrid, och
icke gaf sig till tåls, ehuru han invändt att hans
herre vore sysselsatt med sina lärda beräkningar.
</p>

<p>
&rdquo;Moder till den unga jungfru Sigrid förmodligen&rdquo;,
<a id="page-340" class="pagenum" title="340"></a>
sade mäster Sigfrid. &rdquo;Bed henne stiga in
och sitta ned i den yttre kammaren. Jag har redan
slutat mitt arbete och vill blott ställa det
undan, emedan jag i dag ej mera ernar återtaga
detta. Sedan skall jag genast uppvakta henne.&rdquo;
</p>

<p>
Snart trädde mäster Sigfrid ut ur sitt arbetsrum,
och frågade hvad fru Metta åstundade.
Denna svarade, sedan hon kastat en litet misstänksam
blick på ett par underliga käril, som stodo
på ett skåp: &rdquo;Mäster Sigfrid, den som väl gör
blir ofta sökt. J hafven vänligen hjelpt min unga
dotter i hennes förlägenhet, när hon ville rädda
sin trolofvade. Nu tänker jag, att J väl ock viljen
hjelpa henne att komma till sin rätt. Bättre
än någon annan kunnen J veta, hvad hon för
honom gjort. Och nu har den menediske menniskan
skickat henne ringen tillbaka. Är jag väl
skyldig att se mitt barn lida och sörja? Kunnen
J säga det, mäster Sigfrid? Mycket god och
hjelpsam hafven J varit emot min stackars dotter,
då hon hade så mycken svårighet att få denne
samme herr Enevald till lifs, och att få honom
vårdad. Derföre beder jag eder ock nu: hafven
J gifvit bröd, så gifven ock smöret dertill, hafven
J hjelpt henne då, så hjelp nu ock, att hon må
få rätt! Måtte väl högvördige biskopen, mäster
Erik, gifva henne upprättelse och ålägga herr Enevald
att uppfylla sitt löfte att äkta henne. Skall
hon lida nesa och skam, för det hon blifvit fattig?
Skall hon derföre öfvergifvas och smädas, liksom
den, som ondt skulle gjort?&rdquo;
</p>

<p>
&rdquo;Det är sålunda er mening att biskopen och
<a id="page-341" class="pagenum" title="341"></a>
domkapitlet må ålägga honom att hålla sitt löfte
och gifta sig med jungfrun.&rdquo;
</p>

<p>
&rdquo;Mig synes, att hans högvördighet denna gång
icke skall kunna neka mig rätt, då jag kan skaffa
vittnen på, att herr Enevald lofvat henne tro; och
då jag äfven kan åberopa eder, som vet huru kärleksfullt
hon betett sig emot honom.&rdquo;
</p>

<p>
&rdquo;Gillar jungfrun sjelf, att söka förmå honom
hålla sitt löfte?&rdquo;
</p>

<p>
&rdquo;Sigrid var ännu nästan ett barn, då han trolofvade
henne&rdquo;, svarade fru Metta, undvikande ett
direkt svar, &rdquo;hon har nu länge fäst sig vid honom,
såsom sin blifvande herre och man. Hon lider
alltför mycket af den sorg och nesa han tillfogat
henne, att icke hon gerna skulle vilja hafva allt
godt igen.&rdquo;
</p>

<p>
Mäster Sigfrid satt en stund i djupt begrundande.
&rdquo;Underbara äro visserligen vägarna! I
sanning, icke förmå menniskor ändra hvad som
förut bestämdt är. Icke ljuga stjernorna, icke bedraga
handens tecken. Klarligen framstår huru
fåfänga alla våra försök deremot äro! Och likväl
beror det ju af menniskan att handla efter sin
fria vilja, och icke bestämma stjernorna om vi
skola handla rätt eller fördömmeligt, men fåfängt
skall dock äfven detta aflöpa och just så mycket
klarare för mig uppenbara förutseendets sanning,
då jag sjelf vill arbeta på att förhindra dess uppfyllelse.&rdquo;
</p>

<p>
Fru Metta stirrade på mäster Sigfrid under
det han talade, undrande på hvad höglärdhet som
kunde ligga i de för henne obegripliga orden.
<a id="page-342" class="pagenum" title="342"></a>
Men nu vidtog han åter: &rdquo;Nåväl, jag vill vara
eder till den tjenst jag kan och förmår, och skall
för eder lägga mitt ord i vågskålen, till den tyngd
det kan hafva. Dock hvad mäster Erik beträffar,
så är han icke i stånd att denna gången för eder
något göra; ty han är nu sjelf en fattig fånge,
af hertigen inför riksdagen anklagad för högmål
och andra brott, såsom den der stått på konung
Sigismunds sida. Domprosten, herr Peder Melartopeus,
är nu den som embetet förrättar.&rdquo;
</p>

<p>
Fru Metta hade erhållit kallelse att inställa
sig inför det högvördiga domkapitlet i Åbo. Herr
Enevald Fincke var likaledes kallad för att besvara
hennes påståenden.
</p>

<p>
Domprosten hade redan infunnit sig i kapitelhuset,
likaså ett par af de andra kapitelherrarne,
men timman var ännu icke inne, sessionen icke
begynt, hvarföre de andlige fäderne samtalade
om ämnen, som icke berörde de löpande ärenderna
för dagen.
</p>

<p>
&rdquo;Vördige herre&rdquo;, frågade nu en af kapitelherrarne,
&rdquo;hafven J icke försport något om hans högvördighets,
mäster Eriks, sak? Vi hafve i våra
hjertan mycken oro för honom; ty ehuruväl vi
intet ondt veta honom kunna tillmälas, så har han
dock varit en konungens man alltid, och detta
torde vara nog att fälla honom.&rdquo;
</p>

<p>
Domprosten runkade smått på hufvudet och
svarade: &rdquo;just i dag har jag emottagit ett bref af
mäster Hans, som är vid riksdagen, och lofvat
skaffa mig underrättelse derifrån, om hvad som
anginge mäster Erik; så vidt detta möjligt vore.
<a id="page-343" class="pagenum" title="343"></a>
Han skrifver nu, att Hans Furstliga nåde anklagat
biskopen för att hafva bortgett pastorater enligt
konungens order, utan att förfråga sig af regeringen
i Sverige, samt sökt råd hos papister
och konungens anhängare, varit med dem i umgänge,
och förmanat presterna och åhörarne till
trohet emot konungen, den sanna religionen till
förtryckelse, hvarigenom han hulpit att bryta konungens
ed, derigenom konungen är kommen om
land och rike, jemte mera sådant.&rdquo;
</p>

<p>
&rdquo;Hvad har väl hans högvördighet haft att
andraga emot dessa något besynnerliga anklagelser?&rdquo;
</p>

<p>
&rdquo;Dels med åberopande af vittnen på sin oskuld,
dels med motbevis. Konungens ed förklarade han
högtidligen sig aldrig hafva brutit, hvarken med
tanke, ord eller gerning, och sålunda ville han sig
för alla åklaganden undskylla.&rdquo;
</p>

<p>
&rdquo;Gifve Gud, att allt måtte väl aflöpa för vår
kyrkas pelare och herde&rdquo;, yttrade sig nu en gammal
man, med skalligt hufvud, som stod längst
ned vid dörren.
</p>

<p>
&rdquo;Vi vilja hoppas att Hans Furstliga nåde förfar
nådigt emot honom&rdquo; svarade domprosten. Prestaståndet
har upptagit såväl anklagelsen som försvaret,
och har afgifvit den förklaring, att det icke
kunnat hvarken honom eller de öfriga finska presterna
till någon sak binda eller fälla, utan anser
deras sak rättmätig vara. Hans Furstliga nåde
synes dock icke vara öfvertygad om vår öfverherdes
oskuld, ty han torde ännu icke blifvit befriad
ur sitt fängelse.&rdquo;
</p>

<p>
<a id="page-344" class="pagenum" title="344"></a>
&rdquo;Må herren skydda och bevara honom! Tiderna
äro farliga och krångliga&rdquo;, utbrast den gamle,
med det kala hufvudet. &rdquo;Hertigen äger makt, såsom
han ock har vilja, att utrota alla dem som
hållit sin ed emot konungen.&rdquo;
</p>

<p>
Domprosten vinkade lätt med handen och sade:
&rdquo;Seså, gode herrar och embetsbröder, hur är
det, tiden torde vara inne att börja sessionen.
Jaha, jaha, seså, nu rinner sista kornet just ur
timglaset.&rdquo;
</p>

<p>
De andlige herrarne stego nu fram till bordet
och fogade sig hvar till sin plats, för att först
göra bön, och sedan vidtaga med tjenstens utöfvande.
</p>

<p>
Den första frågan på dagordningen företogs.
Nu framställdes fru Metta Simonsdotter Abbornäts,
herr Erik Liljeholms efterlefverskas, begäran,
det högvördige biskopen och domkapitlet måtte
ålägga herr Enevald Boson Fincke, att till äkta
taga hennes dotter, jungfru Sigrid Eriksdotter Liljeholm,
som han trolofvat, och sedan utan hennes
skuld eller förvållande smädeligen öfvergifvit, henne
till harm och försmädelse.
</p>

<p>
Så väl fru Metta, som Enevald Fincke, blefvo
nu inkallade, och då fru Metta anfört sitt klagomål
och erbjöd sig att med vittnen bestyrka sitt
påstående, svarade Enevald: &rdquo;Detta torde väl föga
vara nödigt. Icke vill jag neka för den förbindelse,
som jag ingick med jungfru Sigrid Eriksdotter.
Min mening var ock visserligen den, att
så snart jag åter finge mitt nedbrända hus uppbygdt
och någon fred blefve i landet, hemföra
<a id="page-345" class="pagenum" title="345"></a>
henne som min husfru. Men en längre tid har
förgått, utan att detta låtit sig göra, och nu har
jag ansett bäst att upphäfva denna förlofning.
Jungfru Sigrid har längesedan slagit den i väder
och vind, och är troligen lika litet mån om mig,
som jag om henne.&rdquo;
</p>

<p>
Domprosten ställde sitt tal till Enevald och
förmanade honom, att icke utan laga skäl söka
att bryta en ingången förbindelse, men Enevald
förklarade sig vilja förblifva vid hvad han gjort.
&rdquo;Gerna&rdquo;, sade han, &rdquo;såge jag, om jag icke vidare
skulle behöfva förklara mig i denna sak. Med
berådt mod har jag upplöst denna förbindelse,
och&rdquo;, tillade han med någon stolthet, &rdquo;jag tänker
icke vidare återknyta den.&rdquo;
</p>

<p>
Yttermera tillfrågades Enevald, hvad han hade
gifvit jungfrun i fästningsgåfvor. Han såg tveksam
ut, som om han knappt velat svara härpå.
Fru Metta steg nu fram och sade: &rdquo;Ja, det är
lika mycket, det vet jag lika väl. De gåfvor hon
fått, känner jag nog, fastän nästan alltihop sköflades
då hans furstliga nåde fick in Åbohus. Det
var tvänne silfverskålar, ett tröjeverke med stoffering,
en kjortel af ljusblått atlask med hvitt
gyllenduks förslag och stifter på ärmarna, en hufva
med små rosor och perlor och med rödt silke
och kantilier, och dertill en ring, god för stygn.&rdquo;
</p>

<p>
Nu framkallades mäster Sigfrid Aronsson Forsius,
som aflade vittnesmål om den trohet och
ömma vård, som jungfru Sigrid hade egnat sin
trolofvade, då utan henne hans lif troligen hade
varit förloradt. Enevald Fincke åhörde allt med
<a id="page-346" class="pagenum" title="346"></a>
mörk blick. Slutligen tilltalade honom åter domprosten:
&rdquo;Herr Enevald Boson, vi hafve nu klarligen
sett huru allt detta förhåller sig, och rätt
är i sanning, att J lösen edert adeliga ord och
äkten jungfru Sigrid Eriksdotter.&rdquo;
</p>

<p>
Otåligt svarade Enevald: &rdquo;Hvartill tjenar det
att J, högvördige herre, spillen edert ord; det
måtte väl stå en adelsman fritt, att icke taga till
husfru den honom icke lyster.&rdquo;
</p>

<p>
&rdquo;En adelig jungfrus rätt måste dock äfven
beskyddas, att hon icke må förolämpas&rdquo;, sade domprosten.
</p>

<p>
Enevald svarade intet, och de tvistande fingo
nu utträda. När de åter inkallades, förmanades
herr Enevald Fincke ännu en gång, att fullborda
den ingångna förbindelsen; men då han icke heller
nu gick in derpå, så förklarade sig domkapitlet
föranledt, att icke vidare anbefalla giftermålets
fullbordan, utan upphäfva förlofningen; men
skulle bruden äga och behålla alla fästegåfvor,
och herr Enevald Fincke icke erhålla vigsel med
någon annan, innan jungfru Sigrid vore försörjd.
</p>

<h2 class="chapter" id="chapter-0-41">
XXXX.
</h2>

<p class="noindent">
I den mån hertig Carl började småningom
känna sig mera trygg, i samma mån blef han nu
mindre sträng emot sina motståndare. Kanske
ock, att det rop af &rdquo;nog blod&rdquo;, som folket hade
höjt vid Linköpings blodbad, något hejdade honom.
Eller tyckes det, som om han nu skulle
<a id="page-347" class="pagenum" title="347"></a>
börjat få &rdquo;nog blod&rdquo; blott derföre, att alle som
syntes honom farlige och mäktige, redan antingen
fallit för bilan eller voro landsflyktige. Och dock
fann han ännu mera blod att utgjuta, men lyckligtvis
behöfver denna berättelse icke förtälja
derom.
</p>

<p>
Äfven fru Ebbas fängelse lindrades. Hon fick
numera sjelf välja sig bostad, der hon, ehuru under
någon uppsigt, vistades. Sigrid började att
längta hem, sedan tiden nu gifvit någon lindring
åt de sörjande, så att de åter kunde vara
hvarandra till någon tröst och lisa. Hon ville
så gerna komma hem för att äfven få vara sin
mor till sällskap och trefnad. Hon hade ren såtillvida
vunnit välde öfver sig sjelf, att hon trodde
sig om, att för sin mor kunna visa sig vid sitt
vanliga lynne. Stor var ock hennes längtan att
få höra något af sin far, och det kunde icke ske
annars, än möjligen i hemmet. Hon efterhörde
derföre, ehuru en tid förgäfves, lägenhet att komma
till Finland.
</p>

<p>
En dag kom en af de många sörjande anförvandterna
till de afrättade herrarne, för att säga
fru Ebba farväl. Hon ernade bege sig öfver till
Finland och skulle der söka sig lägenhet till Reval,
för att åter derifrån bege sig till Polen, der
åtskilliga af hennes fränder vistades i landsflykt
från fosterlandet. Sigrid fick hennes samtycke att
medfölja, och erbjöds att jemte henne qvarstadna
hos en anförvandt i Åbo, till dess hon hunne underrätta
fru Metta om sin ankomst, och få båt
sig eftersänd, för att resa hem till Wiken.
</p>

<p>
<a id="page-348" class="pagenum" title="348"></a>
Det var afton, då de båda fruntimmerna anlände
till Åbo. Som förut var öfverenskommet,
togo de qvarter hos ett adeligt hus der. De resande
voro trötta af färden öfver hafvet, som
denna tid ännu upptog många dagar. Snart begåfvo
de sig derföre till hvila, och den allvarliga,
sorgklädda frun, som varit Sigrids beskydd under
resan, tog nu godnatt af henne med en kyss på
pannan och ett vänligt &rdquo;god natt, mitt barn.&rdquo; En
ung tjensteflicka stod vid dörren, färdig att beledsaga
Sigrid till hennes rum, och att vara henne till
oppassning; och hon beslöt i sitt sinne, att den
unga sorgklädda, som hon hörde kallas jungfru Sigrid,
var dotter till den likaså sorgklädda frun.
</p>

<p>
Sigrid somnade snart och sof, trött efter resan,
långt in på morgonen. Den unga tjensteflickan
stod, när hon vaknade, tillreds att betjena
henne. Flickan började nu undanskjuta fönsterluckorna,
för att insläppa dagern. &rdquo;Nå, hvad i
all verlden&rdquo;, sade hon halfhögt, &rdquo;tror jag icke minsann,
att herr Enevald Fincke redan så här tidigt
på morgonen går på besök till sin brud.&rdquo;
</p>

<p>
Sigrid stod vänd ifrån henne, så att flickan
icke kunde se huru hon först blef blossande röd,
så blek. Snart hade dock Sigrid vunnit så mycket
välde öfver sig sjelf, att hon kunde fråga
hvad flickan sade.
</p>

<p>
&rdquo;Åh, jag undrar bara på en ung herre, hvars
brud bor här midt emot, att han så här tidigt
går på visit. Nog tycks han då borda ha tid att
vakta opp henne, icke lär han få henne så snart.&rdquo;
</p>

<p>
<a id="page-349" class="pagenum" title="349"></a>
&rdquo;Huru så?&rdquo; frågade Sigrid, med möda bibehållande
fattningen.
</p>

<p>
&rdquo;Åh jo, det var så, att han var förlofvad med
en af de unga jungfrurna på slottet, herr Erik
Liljeholms dotter, men så reste han till kungen i
Polen, och derifrån skulle han hemfölja fru Christina
Hansdotter och hennes unga dotter, och så
lär han ha blifvit kär i henne. Och när han kom
hem, gaf han sin förra brud på båten. Och det
blef ett stort klamamus, och hon stämde honom
för domkapitlet; men han tog henne inte
sen heller.&rdquo;
</p>

<p>
&rdquo;Det är omöjligt&rdquo;, utbrast Sigrid.
</p>

<p>
&rdquo;Ånej, jungfru, nog är det sannt, han tog
henne partu inte. Men så var hon nu dock också
fasligt trägen efter honom! Åh håh, fattig flicka,
som jag är, icke ville jag dock processa mig till
man. Nå ja, som sagdt, så sa han, att han inte
behöfde gifta sig med en, hvars far blifvit dömd
till döden, och som nu var helt fattig. Och det
tyckte biskopen, att han hade rätt uti; men han
fick ändå den domen, att inte få gifta sig med
någon annan, så länge inte den förra bruden fått
sig man. Och här går han nu och suckar. Se,
der kommer han tillbaka. Han lär väl bara ha
varit för att lemna den stora blomqvasten, som
han hade i handen, efter han ej dröjde dess längre.
Jaha, se der sätter jungfrun blommorna i vatten.
Se hur hon ser bedröfvad ut. Hon gråter väl öfver
det band, som fäster hennes käraste.&rdquo;
</p>

<p>
Flickan hade pratat af hjertans lust, i glädjen
öfver att, för den unga svenska jungfrun, få
<a id="page-350" class="pagenum" title="350"></a>
berätta en märkvärdig historia, och så rörande
hon än fann den unga jungfruns öde, som hon
dagligen såg, så gjorde dock harmen mot en sveksam
älskare henne en mån spetsig i sitt sätt att
omtala sin berättelse.
</p>

<p>
Flickan lemnade snart rummet, och Sigrid
fick tillfälle att ge sitt hjerta luft i tårar. Något
hopp att åter se Enevalds kärlek vakna, hade hon
icke hyst, och dock var vissheten, att han älskade
en annan, ett svårt slag. Men än djupare drabbades
hon af tanken på, att det skulle vara hon,
som stode i vägen för Enevalds lycka; och aldra
djupast dock af öfvertygelsen om att hennes mor,
visserligen i välmening, men så otroligt utan begrepp
om hvad Sigrid skulle tänka, hade sjelf
ådragit henne all denna skam och sorg.
</p>

<p>
Fru Metta till upprättelse, måste dock medges,
att hennes fundering om att ställa Enevald
till rätta icke, på den tid det skedde, var något
egentligen stötande emot tidens åsigter i dylikt,
ehuru de unga äfven då, kanske ofta nog sågo
sakerna ur en annan synpunkt.
</p>

<p>
Sigrid hade snart lyckats att till det yttre
lugna sig så mycket, att hon kunde gå in till frukosten.
Men då hennes reskamrat blef varse hennes
blekhet och lidande utseende, trodde hon henne
vara så medtagen af resan, att hon bad henne gå
att lägga sig, hvilket hon ock efterkom. Först
om aftonen anlände den båt, som skulle hemföra
henne, och hon hade mer än en gång under
dagens lopp haft tillfälle att se den sköna,
sirliga flickan i fönstret midt emot. Ett ögonblick
<a id="page-351" class="pagenum" title="351"></a>
hade hon äfven sett Enevald stå vid hennes
sida och trycka hennes hand till sina läppar.
</p>

<p>
Det stormade i Sigrids vanligen så fridfulla
hjerta. Enevald hade försmått henne, han hade
gjort henne till ett mål för hån och spe, eller ett
föraktfullt medlidande. Han hade bedragit hennes
kärlek, tillintetgjort hennes framtid, och dock
&mdash; icke ville hon vålla honom sorg! &mdash; &rdquo;Vara ett
hinder för hans förening med den han älskade?
Nej, nej!&rdquo;
</p>

<p>
I Sigrids stilla hjerta trifdes dock ej länge
storm. Sedan några dagar gått förbi, började
åter frid herrska der, ehuru utan glädje. Åt fru
Metta sade Sigrid intet, om hvad som föregått;
och ehuru denna trodde sig märka, att Sigrid kände
hennes försök att återföra Enevald med lagens
makt, så ordade icke heller hon något derom.
Hela den händelsen var, som om den aldrig skett.
</p>

<p>
Men i Sigrids inre klarnade allt mer och mer
längtan att få uppsöka sin far. Så länge hon var
Enevalds trolofvade, kunde hon icke öfvergifva
honom. Att för någon tid vistas hos fadren och
sedan återkomma, lät sig icke heller göra. Det
hade kunnat väcka misstankar. Begåfve hon sig
engång dit, så måste hon ock der qvarstadna;
och detta blef nu hennes ifrigaste önskan. Sålunda
skulle hon ju kunna befria Enevald från
det band hon nu, mot sin vilja, pålade honom.
&rdquo;Vore jag borta, så vore han fri att förena sig
med den han älskar.&rdquo; Denna tanke låg beständigt
för hennes sinne.
</p>

<p>
Men huru skulle hon lemna sin moder, ensam
<a id="page-352" class="pagenum" title="352"></a>
och utan den hjelp, hon hade rätt att fordra af
sin dotter? Att lemna modren för fadren, kunde
hon icke förmå sig till. Djupt hade fru Metta
sårat henne, genom sin olyckliga ifver att söka
rätt, men Sigrid erkände dock ödmjukt i sitt sinne,
att det af fru Metta varit all moderlig välmening.
Sigrid kunde ej förmå sig att med ett ord vidröra
hela denna ledsamma sak, eller ens nämna Enevalds
namn. Det skulle plågat henne allt för
mycket.
</p>

<p>
Fru Metta vandrade en dag, som vanligt, omkring
och sökte att hitta något mål för sina husmoderliga
omsorger och sin verksamhet. Slutligen
kom hon åter in i kammarn och satte sig
vid sin spinnrock i det hon sade: &rdquo;Nej gu, är icke
detta ett tråkigt lif! Alltid äro tankarna hos herr
Erik och hur tomt och tråkigt han måtte ha.
Visst har jag varit van att mycket nödgas lefva
skiljd från honom, men då har han varit ute i
verlden, der han sjelf haft godt att vara och trifts
bra. Nu sitter han der i ödemarken, och ingen
sörjer för att han får så mycket som godt öl, eller
väl bakadt bröd. Detta kan man ej stå ut
med. Man kunde något trösta sig först, när man
var glad bara han sluppit undan med lifvet; men
nog blir det här för svårt i längden.&rdquo;
</p>

<p>
&rdquo;Morkär&rdquo;, sade Sigrid lifligt, &rdquo;ville J väl vara
nöjd att ock lefva der i ödemarken?&rdquo;
</p>

<p>
&rdquo;Ja, jag undras hvarför icke&rdquo;, svarade fru
Metta. &rdquo;Det har jag alltid tänkt, att hade du väl
blifvit gift, så hade jag ej mera haft något hinder
att lefva hos herr Erik.&rdquo; Detta var första
<a id="page-353" class="pagenum" title="353"></a>
gången fru Metta, sedan Sigrids hemkomst, syftade
något på det uppslagna giftermålet. &rdquo;Men nu&rdquo;, tillade
hon, &rdquo;kan jag ej lemna dig, barnet mitt, ensam
i verlden.&rdquo;
</p>

<p>
&rdquo;Jag följer med, mor.&rdquo;
</p>

<p>
&rdquo;Du, nej det går icke för sig. Ser du, Siri,
jag har lefvat öfver min bästa tid, för mig är ej
skadan stor att lemna verlden och dessutom skall
man för sin man öfvergifva fader och moder; och
se, för herr Eriks skull, ville jag gerna lefva hvar
som helst, ja, låta folk hålla mig för en lågburen
bondqvinna. Jag vet ju väl dock sjelf, att inför
vår Herre och mitt samvete är jag af god och
ädel blod. Arbeta kan jag, och fattigdom måste
man bära. Men du, kära barn, du är ung och
skall nu just börja din verld. Du måste lefva
i verlden och blifva försörjd af en man efter ditt
stånd; och allt detta kan icke ske der borta i ödemarken,
der herr Erik vistas. Der blefve du en
fattig bondetös, och ditt unga lif får ej kastas
bort utan glädje.&rdquo;
</p>

<p>
&rdquo;Morkär, icke är jag utan glädje hos far och
mor.&rdquo;
</p>

<p>
&rdquo;Nej, nej, barn, icke låter det så sig göra.
Icke får du uppoffra hela ditt timliga väl. Vi
måste väl tåla tiden, huru det än är. Kanske
ock den tyranniske hertigen blir mätt af blod, så
att det blir mindre farliga tider för far.&rdquo;
</p>

<p>
Sigrid kunde icke förmå sig att uppgifva det
skäl, hon hade att för Enevalds frihet vilja få, om
möjligt, försvinna för hela verlden. Hon fruktade
att icke kunna undgå att visa sin moder det stora
<a id="page-354" class="pagenum" title="354"></a>
missnöje hon hyste öfver dennas ingripande i hennes
förhållande till honom, icke heller trodde hon
just, att fru Metta skulle anse detta skäl giltigt.
Det obehag Sigrid rönte för att vidröra detta
ämne, gjorde att hon lemnade det åsido. Hon
sade derföre endast: &rdquo;Många unga flickor gingo
ju fordom i kloster, och lemnade sålunda verlden.&rdquo;
</p>

<p>
&rdquo;Siri, Siri, du måtte väl icke låtit besmitta
dig med papisteri. Ja, det vore just väl gjordt,
att sitta der, som min stackars halfsyster, som en
nattuggla i förstörda städer! Hvad nytta gjorde
hon med sitt radband och sitt ave Maria? Ingen!
Ogräset växte ju tillochmed öfver de par kryddsängar,
hon ville vårda. Det var hårdt nog att
låta dig vistas der, för att sköta henne; men hvad
ville man göra? Hon var ändå på visst sätt syster,
och vård behöfde hon; och hvar och en vet,
huru legda händer äro för en sjuk.&rdquo;
</p>

<p>
&rdquo;Hör mig, mor&rdquo;, sade Sigrid med sin sagtmodiga
röst, &rdquo;låt mig säga hvad jag funderat
och uttänkt, och betänk sen om jag ej har rätt.
Far sitter ensam i stugan utan hustru och barn,
och än ödsligare måtte det vara honom, när han
tänker på att alla hans vänner tro honom vara
död. Nog är han den, som ej lägger allt smått
på sinnet; men detta lifvet blir honom dock för
tungt.&rdquo;
</p>

<p>
&rdquo;Ja, ja, barn&rdquo;, sade fru Metta och förde halsdukssnibben
mot ögat, &rdquo;det är just detta, som ligger
för mig dag och natt.&rdquo;
</p>

<p>
&rdquo;Fruktan för att förråda honom, har varit ett
stort skäl mot att begifva oss till honom; men
<a id="page-355" class="pagenum" title="355"></a>
jag tror det bör kunna ställas klokt. Elias skulle
ju, omkring den här tiden, komma för att bringa
oss underrättelser om far. Vi skola taga honom
till hjelp, och jag hoppas det går.&rdquo;
</p>

<p>
Få dagar derefter infann sig verkligen Elias,
och när han beskref huru det väl nu började reda
sig på nybygget, men huru herr Erik syntes finna
det ödsligt, ehuru han visade sig lugn, då beslöt
sig fru Metta att göra den stora flyttningen, och
var redan samma dag i full verksamhet att ställa
i ordning dertill.
</p>

<p>
Hvad som af lösegendom borde medföras,
forslade Elias småningom till ett hemman, derifrån
han på vinterföre ville afhemta det, och
han svarade för, att han der skulle så förebära,
att ingen kunde fatta misstankar. Resten såldes
bort. Wiken utarrenderades tillsvidare emot en
visserligen högst ringa penning, men den betalades
genast för två år i förskott, hvilket ej i dessa
penningfattiga tider varit så lätt att få, om icke
ägaren af ett större gods, mot hvars ägor Wiken
stötte, ansett sig med samma besvär kunna sköta
det lilla stället, och tillika göra sin grannfru en
tjenst.
</p>

<p>
Med Sigrids vänliga reskamrat från Sverige,
som allt ännu qvardröjt i Åbo, gingo fru Metta
och Sigrid ombord på ett fartyg, som förde den
förstnämnda till Reval, men de afhemtades i skärgården
med båt af Elias, som rodde dem till ett
ställe, derifrån man landvägen kunde komma fram,
och der hans häst och kärra, jemte kläder för
tvänne bondqvinnor, väntade. I Åbo hade man
<a id="page-356" class="pagenum" title="356"></a>
sett fruntimmerna gå ombord, och ansågos de
hafva begifvit sig till Polen, hvilket föreföll så
mycket troligare, som äfven fru Metta bland de
landsflyktige herrarnes fruar der ägde en anförvandt.
</p>

<p>
Tillställningen lyckades således. Kort tid derefter
begärde Enevald Fincke af domkapitlet tillstånd
till vigsel för sig och sin nya brud, efter
nu ingen kände hvar jungfru Sigrid befunne sig,
eller huruvida hon vore gift eller ogift, och meddelades
resolution på, att herr Enevald Boson Fincke
ägde frihet träda i annat gifte, så framt jungfru
Sigrid ej inom natt och år skulle deremot protestera.
</p>

<p>
På Koivula blef nu ett nytt lif. Herr Erik
vandrade omkring på sina små ägor, arbetade
deremellan, och såg lika belåten ut, som i fordna
tider på Tannila eller när han skämtade med
knektarne. Fru Metta var vid det mest upprymda
lynne, ty nu hade hon då så fullt opp med arbete
och såg hur raskt allt under hennes händer började
komma i skick, så att hon för hvar dag
hade någon ny fröjd. Den dagen hon fick första
gången ställa på bordet ett stop godt öl, den var
en fröjdedag. Dock ingen glädje utan sin harm.
Att en granne hade nedsatt sig och börjat ta opp
mark ej långt ifrån Koivula, kunde visst ha sin
trefnad med sig; men han hade en ko, han behöfde
en äng, och han hade helt simpelt tagit en,
som herr Erik rödjat åt sig med tillhjelp af Elias.
Skulle denne varit hemma, när grannen mejade
ängen, så hade det väl kanske ej skett; men herr
<a id="page-357" class="pagenum" title="357"></a>
Erik tog saken lugnt och tänkte: &rdquo;jag skaffar mig
väl en annan äng, nog finnes här mark, bara man
rödjer.&rdquo; Att grannen på allvar beslutit att anse
ängen för sin egen, märktes deraf, att han än nogare
högg undan några buskar och träd, och gärdade
omkring den med större omsorg, än herr
Erik haft tid att derpå använda. Elias puttrade
och trätte, och knöt näfven och lofvade göra grannens
spekulation om intet; men lät dock småningom
lugna sig vid tanken på, att &rdquo;det vore ledsamt
att ha en fiende i närmsta knut&rdquo;, som herr
Erik sade.
</p>

<p>
Men fru Metta ville på intet vis smälta skymfen:
Hon funderade på många förslag, att för
någon lagläsare klaga på grannen, men alla måste
dock förkastas. Hon fann dem sjelf outförbara,
och herr Erik ville alls ej höra på något
sådant.
</p>

<p>
Den grannen och den ängen, de voro dock
fru Metta en sådan nagel i ögat, att detta förstörde
hennes trefnad, och det kunde hon ej förgäta.
Men så sjuknade grannens hustru, hans
små barn ledo brist både på vård och föda.
</p>

<p>
&rdquo;Nå&rdquo;, sade fru Metta, &rdquo;hvad vill man nu göra,
icke kan man se kräkena dö.&rdquo; Flere veckor låg
hustrun dödssjuk, lika länge skötte fru Metta och
Sigrid barnen, och sen hörde man den förra aldrig
knota om ängen.
</p>

<p>
Tyst och stillsam, som förr, sysslade Sigrid
med sina många göromål, men öfvertygad om, att
ett gladt anlete skulle vara föräldrarnes bästa
<a id="page-358" class="pagenum" title="358"></a>
tröst och fägnad, bjöd hon till efter förmåga, att
visa ett sådant.
</p>

<p>
Fru Metta hade medfört litet penningar, såväl
sved- som nyodling hade varit gifvande och
hö hade man samlat tillräckligt. Ladugården kunde
ökas och en rask piga antagas. Vintren kom
och Elias hemtade de i förvar satta sakerna. Nybygget
blef allt trefligare, och snart fanns på tio
mil omkring intet hemman, der så mycken trefnad
och nätthet herrskade; och Koivulafar och
Koivulamor och Koivula Siri omtalades småningom
på bygden, der närmaste gårdar lågo.
</p>

<h2 class="chapter" id="chapter-0-42">
XLI.
</h2>

<p class="noindent">
Många år hafva förgått, sedan de här skildrade
händelserna tilldrogo sig, och nu sitta åter
i tornrummen på Qvidja personer, dem vi förr
träffat der. I en af de djupa fönstersmygarna
sitter fru Ebba; hon blickar drömmande ut öfver
fältet. Vår och solljus hvila öfver nejden, snö och
vinter öfver den höga qvinnans hjessa. Vinter
bor ock i hjertat.
</p>

<p>
&rdquo;Föga glädje lär väl för morkär återstå i lifvet&rdquo;,
yttrade Johan Fleming näst före sin död,
och föga hade väl en stråle af glädje lifvat dessa
ögon sedan. Men stolt och med ädelt mod bar
hon lifvet; äfven sedan dess bästa önskningar och
fröjder slocknat.
</p>

<p>
Vid ett bord nära intill fönstret satt Katharina
Fleming, sysselsatt att läsa ett bref. Öfver
<a id="page-359" class="pagenum" title="359"></a>
den mjellhvita pannan låg det ljusbruna håret
slätt kammadt. Hennes drägt var allvarsam, anletet
icke mera ungt, sorgen hade tidigt ritat sina
runor deri; men ett mildt behag, en stilla resignation
hvilade deröfver.
</p>

<p>
Nu inträdde Hebla. Äfven hon hade förändrats.
Det var icke mera det glädtiga barnet; hon
var en jungfru i den fulla ungdomens yppigaste
blomma, smärt, men fyllig. Kindens rosor voro
friska och lifliga, ehuru icke högt färgade. I ögat
log en fin gratie, ehuru stundom beslöjad af en
skymt af vemod.
</p>

<p>
Hebla gick fram till fru Ebba och helsade
henne. &rdquo;Du har varit länge borta, min Hebla&rdquo;,
sade fru Ebba vänligt.
</p>

<p>
&rdquo;Ön är stor. Som sagdt var, önskade jag att
se längre bort belägna delar deraf. Morkär, det
är dock en herrlig bit af Guds skapelse, detta
Qvidja! Ack, hvarför fick icke <em>han</em> glädjas deraf?&rdquo;
En klar tår perlade i Heblas öga; hastigt tillade
hon: &rdquo;Mor, förlåt, hvarför skulle jag åter väcka
dessa minnen.&rdquo;
</p>

<p>
&rdquo;Det minnet sofver aldrig, min Hebla. Icke
smärtar det heller numera. Jag är viss, att han
med glädje ser, om hans Qvidja kan gifva dig
glädje.&rdquo;
</p>

<p>
&rdquo;Vet du, Karin&rdquo;, sade Hebla efter en stund,
&rdquo;jag tycker att dig nästan skett orätt, ty bestämdt
har jag fått den bättre delen. Icke ville jag byta
Qvidja emot ditt Svedja.&rdquo;
</p>

<p>
Karin log ett blekt leende. &rdquo;Jag är glad att
du så tycker. Jag, för min del, ville ej heller byta.
<a id="page-360" class="pagenum" title="360"></a>
Men nu, ser du nu, Hebla, jag har af vår fränka,
fru Kerstin, fått bref från Stockholm. Det ankom
i går till Åbo med ett kronans skepp.&rdquo;
</p>

<p>
Hebla satte sig ned bredvid Karin och frågade:
&rdquo;Nå, hvad hörs?&rdquo;
</p>

<p>
&rdquo;Hon beskrifver ståten vid den kungliga begrafningen.
&rdquo;Skall väl jorden hvila tungt öfver
Carl den niondes stoft&rdquo;, säger hon.&rdquo;
</p>

<p>
&rdquo;Vi vilja hoppas och bedja&rdquo;, sade fru Ebba,
&rdquo;att Herren icke må utkräfva på honom det oskyldiga
blod, som för honom flutit! På hans stoft
skola vi icke utösa förbannelser. Kraftfullt folkeligt
regerade han! med blod och orättvisa banade
han sig väg till thronen. Så har mången thronröfvare
före honom, så skall väl ock mången ännu
komma att göra. Den, som med våld och orätt
rycker till sig en krona, han måste söka att genom
sin regering utplåna minnet af sin väg till
thronen; och den som äger kraft nog att rycka
till sig en spira, han har ock vanligen kraft att
föra den. Låtom oss icke kasta sten på hans
graf; han var dock slutligen Sveriges konung, och
kämpade med styrka för lag och rätt.&rdquo;
</p>

<p>
Karin läste nu vidare i sitt bref. Hon började
en ny sida deri, och allt som hon läste, stego
tårar i hennes ögon och nedföllo på brefvet.
</p>

<p>
&rdquo;Karin, min egen, hvad felas dig?&rdquo; frågade
Hebla.
</p>

<p>
&rdquo;Det är en helsning från grafven, som framkallar
mina tårar.&rdquo; Hon uppläste nu ur brefvet:
&rdquo;Äfvenså vill jag dig icke förhålla, hurusom fru
Margaretha, herr Jörgen Bährs, efter ett långvarigt
<a id="page-361" class="pagenum" title="361"></a>
lidande, slutat sin bana. Hon hade några
dagar förut sändt mig bud, att hon ville tala med
mig. Mig undrades öfver denna begäran, dock
infann jag mig hos den döende. Hennes ärende
till mig var, att hon måtte få sända dig en helsning.
Hon bad mig säga dig: att hon hatat dig,
ty du hade vållat hennes Welams död, och hon
hade älskat dig, ty du hade ock älskat honom och
sörjt honom. &rdquo;Hatet flyr vid grafven&rdquo;, tillade hon,
&rdquo;och, med ett endast af kärlek fyldt hjerta, vill
jag möta honom, mitt lifs enda blomma, som bröts
i förtid. Derföre vill jag ock sända henne en
vänlig helsning till afsked.&rdquo;
</p>

<p>
En djup tystnad herrskade en lång stund.
Minnen och betraktelser väcktes i de tre fruntimmernas
sinnen. Slutligen steg Hebla opp, öppnade
ett fönster af dem som vette utåt ägorna och sade:
&rdquo;luften är ljuf och helt sommarljum redan, denna
vackra vårdag. Solen lyser så klart och vackert
öfver vattnet derborta. Låt oss icke nu fördjupa
våra tankar i mörka minnen. Hade jag dock
Sigrid här! Jag längtar efter henne. Det var något
i hennes stilla, fridfulla väsende, som denna
vårluft påminner om. Hon har lofvat besöka oss.
Nu sedan vår unge prins Gustaf Adolf blifvit konung,
kan ingen fara uppstå, om än någon skulle
fatta misstanke om hvem Koivulafar rätteligen är.&rdquo;
</p>

<p>
&rdquo;Också fru Metta har ju visat sig åter&rdquo;, sade
Katharina.
</p>

<p>
&rdquo;Ja då kung Carl stundom började återge indragna
gods, åt de döda herrarnes enkor, så hoppades
hon att ock kunna återfå något. Åtminstone
<a id="page-362" class="pagenum" title="362"></a>
Tannila sitt fädernegods, som hon fört med sig i
boet. Vår mor hade återfått Yläne med sina hemman,
och flere andra hade erhållit något tillbaka.
Fru Metta gick in med en skrift och begärte, och
lyckades återfå sitt Tannila, som blifvit skänkt åt
herr Sivard Oxe. Det skall bli roligt att se om
Sigrid är sig lik. Hon har så länge lefvat som
en bondqvinna.&rdquo;
</p>

<p>
Nu hördes raska, manliga steg komma opp
för trapporna. Katharina och Hebla sågo frågande
på hvarandra, men ingendera hade råkat se utåt
vägen.
</p>

<p>
Dörren slogs opp och in steg Peder Banér,
nu en högrest ståtlig ung riddare. Heblas ansigte
öfvergöts af en hög rodnad, som dock något hann
förgå, medan den unge riddarn steg fram och
helsade fru Ebba.
</p>

<p>
Det är om qvällen samma dag. Aftonsolen
leker utefter sundet, björkarne spegla sina ljusgröna
lockar i det klara vattnet, som ligger nästan
spegellugnt. Endast en låg dyning höjer stundom
likt en sofvandes jemna andetag, det speglande
vattnet. Till stranden nalkas tvenne unga. De
stanna vid vattnet, en stund stå båda tysta. Slutligen
säger ynglingen: &rdquo;Jag har kommit för att
utlösa min pant. Hebla, har du troget förvarat
den åt mig?&rdquo;
</p>

<p>
&rdquo;Peder, hvarföre påminna dig det rysliga löftet.
En okristlig ed är större synd att hålla, än
att bryta.&rdquo;
</p>

<p>
&rdquo;Vredgas min barndomsvän, vill du icke återgifva
min pant?&rdquo;
</p>

<p>
<a id="page-363" class="pagenum" title="363"></a>
&rdquo;Min barndomsvän skulle icke, för en vansinnig
hämd, vilja begå ett gräsligt brott och vilja
störa ett helt folks frid och lycka, som hvilar i
en ädel hand.&rdquo;
</p>

<p>
&rdquo;Än en gång, jag kommer för att bedja dig
dömma, om jag löst min ed. Fullt har jag icke
lyckats, men jag har nära låtit mitt lif på försöket.&rdquo;
</p>

<p>
Med förfäran steg Hebla ett steg tillbaka.
&rdquo;Ha, Peder, hvad säger du? Dock&rdquo;, tillade hon
med detsamma och närmade sig honom åter. &rdquo;Du
vill skrämma mig nu, såsom du brukade göra när
vi voro barn. Peder Banér har icke burit hand
på sin konung.&rdquo;
</p>

<p>
&rdquo;Och dock, Hebla, har han så gjort.&rdquo;
</p>

<p>
Hebla såg några ögonblick på Peder. Sedan
sade hon långsamt: &rdquo;Peder, jag har icke sett dig
sedan vi båda voro barn. Din pant brände mig
som eld de första dagarna, men snart sade mig
en inre öfvertygelse: Peder Banér skall icke handla
lågt eller oädelt! Hvad han än må företaga sig,
skall han handla rätt. Och så gömde jag lugnt
din pant, och fruktade den ej. Du säger mig nu
sjelf, att du burit hand på din konung, den ädle
Gustaf Adolf, af hämdlystnad, blind, vild och
okristlig hämdlystnad. Peder Banér, min barndomsvän,
min barndoms Weli, hvarföre du än må
tala så, men jag &mdash; jag tror dig icke!&rdquo;
</p>

<p>
Peder böjde ett ögonblick sitt knä för Hebla,
fattade hennes hand och såg henne i ögat i det
han sade: &rdquo;du präktiga, ståtliga jungfru. Herren
har varit så nådig och gifvit mig tillfälle att få
hämnas, hämnas på sonen till min faders mördare!
<a id="page-364" class="pagenum" title="364"></a>
Jag har burit hand på min konung, men icke för
att mörda, utan för att frälsa honom från döden.&rdquo;
</p>

<p>
Heblas blick lyste i glädje. &rdquo;Men säg då du,
som leker med mina ord, säg då ordentligt, hvad
allt detta vill säga.&rdquo;
</p>

<p>
&rdquo;Du vet att vi slagits mot dansken i vinter.
Vid en träffning på Wittsjöns is, brast den under
fötterna på kungens häst. Inom ett ögonblick låg
konungen nere i vaken. Guds nåd tillät, att jag
var nog nära för att hinna till. I samma ögonblick,
som jag grep fast i konungens arm, brast
isen äfven under mig. Jag lyckades emellertid få
tag i en starkare iskant med ena handen och höll
konungen oppe med den andra. En ryttare, som
kastade sig af hästen hann fram, lyckades hjelpa
konungen opp. Jag var så utmattad, att jag icke
mera kunde hålla mig oppe, ehuru jag nu hade
blott mig sjelf att sörja före, men i detsamma
hade ock min bror hunnit till vaken och han
lyckades taga mig opp. Ser du Hebla, hade den
lyckan varit mig beskärd, att få rädda vår unge,
ädle konung, då hade jag <em>fordrat</em> min pant af dig,
nu kan jag endast fråga: kan viljan gälla för verket?
Har jag löst min ed? Dig valde jag till domare
genast när jag aflaggt min ed, och jag lofvade
mig sjelf, att icke återse dig förr, än den
vore löst. Nu kommer jag för att fråga dig: Återger
du mig min pant? Är min ed löst? Jag kunde
ej komma genast, min tjenst band mig; jag har
brunnit af otålighet. Säg mig, hade jag rätt att
komma, är min ed löst?&rdquo;
</p>

<p>
<a id="page-365" class="pagenum" title="365"></a>
Hjertligt räckte Hebla honom handen och
sade blott det enda ordet: &rdquo;Weli.&rdquo;
</p>

<p>
&rdquo;Hebla, flicka, måste jag då fråga dig om du
förstått mig, om du känner namnet på den längtan
som drifvit mig till dig, då min ed band mig
fjerran? Behöfver jag säga dig, att mitt lif var
utan dag, och att jag dock ej fått söka sol? Säg,
vill du ha ord, Hebla, behöfver du <em>dem</em>?&rdquo;
</p>

<p>
Högt rodnande lutade Hebla sitt ansigte emot
hans bröst och sade: &rdquo;Nej, Weli, icke behöfver
jag ord.&rdquo;
</p>

<p>
&rdquo;Du sade mig, att det namnet kan betyda
broder; kalla mig icke så.&rdquo;
</p>

<p>
&rdquo;Låt mig säga så, under det namnet har du
vuxit in i mitt hjerta.&rdquo;
</p>

<h2 class="chapter" id="chapter-0-43">
XLII.
</h2>

<p class="noindent">
Åter hafva år förgått. En vacker morgon
strålar öfver nejden. Lugn ligger en insjö och
drömmer mellan massor af björkar. Längre bort
stå höga furor; en pelarsal med tak af barrens
mörka grönska.
</p>

<p>
Vid insjö-stranden ligger en liten by. Den
ser nätt och renlig ut. Husen äro omgifna af små
kryddgårdstäppor. Närmast stranden står ett hus,
som ser litet större och prydligare ut än de öfriga.
Öfverst på kullen är rest ett litet bönehus,
omgifvet af en grafgård.
</p>

<p>
En ståtlig herre rider opp längs vägen. Han
stiger af vid den lilla kyrkan, hvars dörr synes
<a id="page-366" class="pagenum" title="366"></a>
stå öppen. En gammal man, någotslags kyrkvaktare
förmodligen, kommer honom till mötes. Den
gamle stadnar förvånad och ser på den fremmande.
Denne går fram till honom och frågar hvad byn
heter.
</p>

<p>
&rdquo;Koivukylä.&rdquo;
</p>

<p>
&rdquo;Hvem tillhör det der huset vid sjöstranden?&rdquo;
</p>

<p>
&rdquo;Jungfru Sigrid Eriksdotter.&rdquo;
</p>

<p>
&rdquo;Liljeholm?&rdquo;
</p>

<p>
&rdquo;Kanske, det har jag aldrig hört om. Men
samma namn var det ock som en underlig gammal
herre i ons frågade efter. Si, det är ju besynnerligt!
Hon måtte ju således rätt vara af
adelig ätt och ändå så simpel och gemen.&rdquo;
</p>

<p>
&rdquo;Än gamle herr Erik och fru Metta, hvar
lefva de?&rdquo;
</p>

<p>
&rdquo;Menen J fader Erik och mor Metta? Åhjo,
de bo der just invid. Det är det gamla huset.
Och när fader Erik icke ville flytta bort derifrån
numera före sin död, så lät jungfrun bygga till
den nya byggningen åt sig.&rdquo;
</p>

<p>
&rdquo;Er by är vacker och nätt.&rdquo;
</p>

<p>
&rdquo;Ja, gu signe jungfrun för det.&rdquo;
</p>

<p>
&rdquo;Är ni klockare här i kyrkan?&rdquo;
</p>

<p>
&rdquo;Icke är det någon rigtig kyrka, bara ett
bönehus, som jungfru Sigrid låtit bygga opp, för
att vi ha så lång väg till kyrkan. Stundom kommer
hit prest och predikar och döper barn och
begrafvar döda. Deremellan läser jungfrun opp
något för oss ur bibeln, som hon har, och vi sjunga
några psalmer om söndagarna här.&rdquo;
</p>

<p>
<a id="page-367" class="pagenum" title="367"></a>
&rdquo;Hvarifrån komma de der flickorna, der nere
på vägen?&rdquo;
</p>

<p>
&rdquo;De ha varit i skola hos jungfrun. I början
måste hon läsa med gossarna ock, men nu kan en
af dem ren vara skolmästare för de andra. Flickorna
gå ännu hos henne, fast de äldre nu redan
mest lära de yngre, både att läsa, sy och spinna.&rdquo;
</p>

<p>
&rdquo;Hvart gå de der flickorna, som skilja sig från
de andra?&rdquo;
</p>

<p>
&rdquo;De gå till de gamlas stuga. Der nere vid
åkern ha vi byggt en stuga åt de orkeslösa, som
icke ha några egna barn att vårda sig. Dit gå
barnen turvis och passa opp dem. Jungfrun rådde
oss att ställa så till.&rdquo;
</p>

<p>
&rdquo;Jungfrun tyckes rätt vara ert allt i alla.&rdquo;
</p>

<p>
&rdquo;Ja gu, må hon så vara! Hennes far var den
förste, som satte sig ned här på ett öde nybygge,
vi andra ha småningom samlats hitomkring. Det
börjar gå bra för oss nu, fast det i början ville
vara skralt. Jungfrun lär qvinnorna mångahanda
nyttiga arbeten, och äfven karlarne ha begynt, att
icke sofva så mycket under vintern, utan arbeta
i stället på allehanda, som gör hemmet vackrare
och beqvämare. Och så fånga de mången hare
och mången fågel, och jungfrun har lärt qvinnorna
att koka smakligare mat än förr.&rdquo;
</p>

<p>
Hvarje gång gubben nämnde jungfru Sigrid,
strålade hans blick och det syntes, att han var
hjertans glad, att få berätta om henne. Den fremmande
nickade till farväl åt gubben och kastade
sig åter på sin häst.
</p>

<p>
&rdquo;Besynnerliga qvinna&rdquo;, sade han vid sig sjelf.
<a id="page-368" class="pagenum" title="368"></a>
&rdquo;Så mild, så fin, så qvinnlig som hon alltid synes,
då man ser henne, och dock alltid detta oqvinnliga
sätt att befatta sig med hvad, som går utom
ett fruntimmers krets! Och dock vet jag förvisso,
att när jag åter ser henne, så kan jag ej annat
än åter fästas af henne. Nå, det är ju så min
afsigt äfven är.&rdquo;
</p>

<p>
Nu går vägen genom byn, ryttarn stadnar
sin häst och hoppar af vid porten till huset vid
stranden.
</p>

<p>
Sigrid sjelf kom ut på trappan. Den unga
flickan var nu förvandlad till en qvinna af några
och trettio år, men blicken var lika mild, hennes
leende lika godt, och gestalten, ehuru icke ägande
ungdomens veka behag, hade utvecklat sig i så
fullkomlig harmoni, att ögat med välbehag hvilade
derpå. Den hvita, höga pannan var klar, och
skrynklades icke af något tecken till annalkande
ålder. Den ungas blyga, fromt ödmjuka sätt, hade
öfvergått till ett högt, nästan drottninglikt lugn,
hos den mogna qvinna, som nu ock verkeligen
kunde kallas en herrskarinna öfver den kringliggande
nejden.
</p>

<p>
&rdquo;Vågar en gammal vän göra ett besök hos
jungfru Sigrid?&rdquo; frågade den fremmande.
</p>

<p>
En rodnad, djup som purpurskyns, flög öfver
Sigrids ansigte, men försvann genast åter. &rdquo;Herr
Enevald Fincke, välkommen i mitt hus&rdquo;, sade hon
räckande honom handen lugnt och vänligt.
</p>

<p>
Snart sutto de båda fordom trolofvade i Sigrids
fremmand-kammare, med dess hemväfda, snöhvita
<a id="page-369" class="pagenum" title="369"></a>
gardiner och ljusblå och hvita öfverdrag på
de hvitmålade möblerna.
</p>

<p>
&rdquo;Här oppe i bondlandet hafven J nu lefvat
så många år&rdquo;, sade Enevald. &rdquo;Och ehuru gamle
herr Erik och fru Metta lefva här, så ären J ju
dock stängd från den öfriga verlden och lefven
här afskild och ensam.&rdquo;
</p>

<p>
&rdquo;Icke ensam, jag omgifves af många, som äro
mig kära.&rdquo;
</p>

<p>
&rdquo;Bönder, ja, och deras hustrur: De äro dock
icke sällskap för eder.&rdquo;
</p>

<p>
Sigrid log ett litet fint leende. &rdquo;Jag är ju
sjelf en bondqvinna. Men räknar ni dessa mina
vänner för intet, så måste jag då väl skryta med,
att jag haft förnäma besök här. Såväl Karin
Fleming som Hebla, mina gamla, kära vänner,
hafva besökt mig här.&rdquo;
</p>

<p>
&rdquo;Fru Hebla dröjde nyligen en längre tid i
Finland?&rdquo;
</p>

<p>
&rdquo;Ja, jemte sin herre, herr Peder Gustafsson
Banér. De vistades här, för att söka återbörda
sina ömsesidiga arfvegods, hvilka blifvit sköflade
efter fädernas frånfälle och dömda förbrutna. Den
glada, yra Hebla fick tidigt pröfva sorg; nu är
hon en lycklig hustru.&rdquo;
</p>

<p>
&rdquo;Hennes man är i hög gunst och en dugtig
och redbar herre. Han torde icke behöfva vänta
länge, innan han får sin plats i riksrådet. Nå,
jungfru Katharina är allt ogift?&rdquo;
</p>

<p>
&rdquo;Ja, men jag hade nyligen bref ifrån henne,
deri hon säger sig erna ingå äktenskap med herr
Erik Bjelke. Landsflyktig under många års tid,
<a id="page-370" class="pagenum" title="370"></a>
alltsedan hans fader föll för bilan, har han nu
af konung Gustaf Adolf erhållit tillstånd att återvända.
De hoppas, att i ömsesidig vänskap finna
ersättning för deras ungdomssorger. De äro ingendera
unga numera.&rdquo;
</p>

<p>
&rdquo;Hjertat åldras icke. Dessutom: icke är hon
gammal. Ungefär vid er ålder, jungfru Sigrid.&rdquo;
</p>

<p>
&rdquo;Icke gammal för att verka, men gammal för
att börja en ny lefnad.&rdquo;
</p>

<p>
&rdquo;Säg icke så, jungfru. Att göra en annan
lycklig, eller att godtgöra sina fel, dertill är man
aldrig för gammal. Se, jungfru Sigrid, jag har
mycket att afbedja hos eder. Jag har djupt förolämpat
eder. Kan ni förlåta mig?&rdquo;
</p>

<p>
&rdquo;Hvarföre tala om det förgångna och glömda.&rdquo;
</p>

<p>
&rdquo;Nej, jungfru, icke glömda. Jag var en ung
man och ödet förde mig, under en längre tid, tillsamman
med en flicka, skön, fin, sirlig som en blomma,
lekfull som en stråle. Jag anade ej min fara,
innan jag kände, att jag var fången. Mina strider
vill jag ej omtala; men jag var fullt besluten
att stå vid mitt ord och uppfylla min förbindelse
till eder. Då, vid hemkomsten till Finland, säger
man mig, att ni under veckotal varit försvunnen
från ert hem, ehuru er mor sökt dölja er frånvaro.&rdquo;
</p>

<p>
&rdquo;Det var då Gud, i sin nåd, förunnade mig
att rädda min far.&rdquo;
</p>

<p>
&rdquo;Jag vet det nu. Jag anade visserligen äfven
då, att ert goda hjerta hade förledt eder till någon
sådan obetänksamhet &mdash; jag visste ju huru
ni förut hade exponerat eder för att rädda <em>mig</em>.
<a id="page-371" class="pagenum" title="371"></a>
Men jag hade begärt eder till maka, just emedan
jag fäst mig vid detta milda, stilla, jungfruligt
qvinnliga tycke, som utgjorde edert behag. Jag
hade trott mig i eder finna en maka, som förstode
en qvinnas pligter, och åt hvilken jag med
full trygghet kunde anförtro min ära och heder.
Jungfru, förlåt mig, men säg det sjelf, måste jag
icke <em>då</em> se er i en helt annan dager.&rdquo;
</p>

<p>
&rdquo;Er hand, gifven blott för att ej svika ert
ord, hade varit mig en större skymf, än ert afslag.
Hade ni haft kärlek till mig, hade ni blott
haft aktning för mig, så hade ni ock haft tillit.
Man hade sagt mig, att ni icke var mig trogen,
men jag trodde på eder, och tvekade derföre ej
heller på, det ni icke skulle hafva tro på mig, till
dess jag mundtligen hunnit förklara allt. Skrifva
derom vågade jag icke, om än lägenhet kunnat
uppspåras. Ett bref kan falla i orätta händer,
jag skulle möjligen hafva blottställt min fars säkerhet,
genom att skrifva till eder.&rdquo;
</p>

<p>
&rdquo;Ni vet, jungfru, att jag nödgades overksam
ligga i Warschau, dag efter dag, vecka efter vecka,
för att vänta på något besked af konung Sigismund;
men obeslutsam som vanligt, kom han sig
nu ej heller till något bestämdt afgörande. Tiden
blef mig lång, och en stor stads nöjen äro icke
alltid af det slag, att man för en ung flicka kan
omtala dem, om än en ung man just ej behöfver
sky dem. Eder otrogen var jag dock ej; jag hade
aldrig annat än med välbehag tänkt på förbindelsen
med eder. Det var först sednare, såsom jag
redan för eder omtalat, som äfven mitt hjerta
<a id="page-372" class="pagenum" title="372"></a>
blef bedåradt. Men, för att svara på eder förebråelse
om min brist på tillit till eder: kunde jag
väl våga fullt tro på eder, då ni såvida öfversteg
gränsen för hvad, som anstår en qvinna? Och äfven
om <em>jag</em> skulle hafva trott på eder, skulle jag
väl ens då bordt förena mig med en maka, hvars
ära jag icke kunnat rentvå, genom att uppge sanna
förhållandet. Jag är adelsman, en ren och obefläckad
sköld måste vara min högsta åtrå. Förlåt
mig, jungfru, men icke handlade ni rätt. Då ni
ansåg eder som min trolofvade, så hade ni ju min
ära att skydda. Den fläckades af de misstankar,
som föllo på eder. Ni hade orätt uti, att ge anledning
till sådana. Dock, icke vill jag förebrå,
der jag sjelf framstår som bönfallande. Sigrid!
jag har icke varit lycklig. Kort var den villa,
som fängslade mig, och mitt hjerta har länge trånat
efter dig, mitt hjertas första och enda kärlek.
Sigrid, glöm det förflutna. Se i mig endast
din ungdoms trolofvade. Blif min maka. År ha
gått förbi, ungdomens villfarelser äro öfverståndna.
Låtom oss i kärlek vandra tillsammans den tid,
lifvet ännu kan skänka oss!&rdquo;
</p>

<p>
Sigrid hade suttit stum. En stor tår rullade
ur ögat, den var en gärd åt hennes ungdoms kärlek.
Nu lutade hon ned sitt hufvud och sade
långsamt: &rdquo;Det är för sent!&rdquo;
</p>

<p>
&rdquo;Hvarföre för sent? Se, ännu har intet grå
hår insmugit sig i mina lockar; du är skönare,
herrligare, än då ungdomen log på din kind. Låt
oss nu blifva lyckliga, och vi skola ej afundas
ungdomen.&rdquo;
</p>

<p>
<a id="page-373" class="pagenum" title="373"></a>
&rdquo;Nej, Enevald, det är för sent!&rdquo; sade Sigrid
med återvunnet lugn. &rdquo;Jag var ung, mitt sinne
var mjukt. Qvinnan säges ju vara skapad icke
för att sjelf glädjas af att lefva, utan blott för
mannens skull, och jag kände i mitt hjerta, att
jag skulle velat lefva blott för att tjena eder i
kärlek och för att, i hvad jag det kunnat, göra
eder glädje. Nu är det för sent.&rdquo;
</p>

<p>
&rdquo;Nåväl, låt det förflutna vara glömdt. Kan
icke jungfru Sigrid Liljeholm finna sig vid att sluta
ett förbund nu? Vill hon icke gifva sin hand åt
den man, som nu ber henne derom?&rdquo;
</p>

<p>
&rdquo;Herr Enevald, jag är icke mera den unga,
mjuka flicka, som kunde lefva för att tjena, för
att forma sig efter sin make, för att bortge sig
sjelf och sin egendomlighet och försvinna i honom.
Detta var jag fordom, och ändå har jag alltid,
äfven då, trott att ära och samvete blifvit mig
gifna af Gud, och har hoppats att för dem ansvara
inför honom. Aldrig har jag trott, att någon
annan skulle svara för mig, lika litet som jag
ansett mig kunna eller vilja, ansvara för någon
annans heder och ära. Tidigt redan tvangs jag
af omständigheterna att handla på egen hand,
ledd endast af hvad mitt samvete sade mig böra
göra och våga. Nu har jag redan länge varit en
sjelfständig menniska, utan någon annan än Gud
och mitt samvete att ansvara inför, och jag har
lefvat så godt jag förstått. För länge har jag
lefvat sjelfviskt, för att numera kunna bortkasta
mig sjelf och blifva en ödmjuk hustru. För länge
har jag lefvat ensam, för länge ansett min ära
<a id="page-374" class="pagenum" title="374"></a>
och min heder tillhöra mig sjelf, för att numera
kunna lära mig att de icke äro mina, utan en
annans.&rdquo;
</p>

<p>
&rdquo;Sigrid, straffa mig icke så strängt för mitt
misstroende. Jag kände ej mitt eget hjerta, jag
var bedårad af en skön qvinnas blickar. O, Sigrid,
låt det förflutna vara glömdt!&rdquo;
</p>

<p>
&rdquo;Det förflutna är glömdt&rdquo;, sade Sigrid långsamt,
med djup känsla. &rdquo;Det närvarande bor omkring
mig i skepnad af alla dessa menniskor,
dessa barn, som lärt älska mig, och som jag lärt
mig att älska. Ja, det förflutna är glömdt! Detta
är rätta ordet. Detta är nyckeln. Jag kan ej
tillhöra er, ty det förflutna är glömdt!&rdquo;
</p>

<p>
En liten stund förgick. Nu steg Sigrid opp
och sade: &rdquo;Herr Enevald, viljen J icke stiga in
till de gamla? Jag bor i det nya huset, då jag
har något för händer, som jag ej dit kan medtaga,
eljest sitter jag hos dem. Jag tyckte mig se, att
äfven hos dem nyss inträdde en gäst. Det vore
dock en sällsam händelse, som skulle på samma
dag tillföra oss tvenne utombys gäster.&rdquo;
</p>

<p>
Enevald reste sig, inseende att sålunda det
plågsamma af ett tumannahands samtal kunde
undvikas.
</p>

<p>
I en stor länstol försedd med goda dynor,
satt vid fönstret herr Erik. Hans snöhvita hår
föll i långa lockar utefter axlarna och de högröda
kinderna och lifliga ögonen tydde ännu på helsa
och gladt sinne, ehuru krafterna svikit. Med en
nätnål knöt gubben då och då en maska på det
i famnen liggande nätet. Kring honom sysslade
<a id="page-375" class="pagenum" title="375"></a>
fru Metta och hemtade en god fjäderdyna, som
hon stoppade bakom hans rygg.
</p>

<p>
&rdquo;Mor&rdquo; sade den gamle, &rdquo;du har då rakt företagit
dig att göra mig till en odugling. Skall du
så der passa opp mig och fira mig alltid. Åhå,
inte hade man det så mjukt alla tider förr i verlden,
nog kan det gå för sig med mindre nu ock.
Du skall väl engång bli gammal du också, mor,
och behöfva uppassas, i stället för att sköta om
andra.&rdquo;
</p>

<p>
&rdquo;Ja, jag tycker just, ja. Jag tycker just hvad
J skulle vilja göra mig till för en, att jag icke
skulle orka ställa eder till pass. Icke må J tro,
att jag är så utgammal. Ånej. Den som unger
är må sköta för tyngre göromål, men ställa eder
till trefnad, det må jag nu väl kunna, så länge
jag kan trampa rocken. Sen J, mäster Sigfrid&rdquo;,
fortfor hon, vändande sig till en gäst, som satt
midt emot herr Erik vid fönstret, &rdquo;icke vill jag
ännu vara en sån onyttig menniska, att jag icke
något skall duga till. Jo, jo, mina garnknippor,
som hänga der på väggen, visa att jag inte är så
dålig heller. Och visst ville jag ha det der skåpet
fullt med linnekläder, att lemna åt Siri. Vår
herre må väl unna mig krafter så länge. Men
icke vill jag nu prata om hur godt och bra vi
ändå ha det här, innan jag hunnit bjuda eder,
mäster Sigfrid, något öl helst, efter J försmån den
frukost jag ville bjuda eder.&rdquo;
</p>

<p>
I detsamma inträdde Sigrid jemte Enevald,
och som en blixt genomfor fru Metta tanken på,
att den sednare nu vore här, för att förnya den
<a id="page-376" class="pagenum" title="376"></a>
gamla förbindelsen. Hon hann redan tänka på
huru ledsamt det blefve att mista Sigrid, men
huru det nu ändå vore bra, att denna finge som
en adelsfru åter gå ut i verlden. I tanken härpå
glömde hon all sin gamla ovänskap och räckte
vänligt handen åt Enevald.
</p>

<p>
Gamle herr Erik skrattade, i det han räckte
honom sin hand och sade: &rdquo;Ja ja, så kommen J
här, den ene efter den andre och besöken fader
Erik; men J veten ju, att herr Erik Liljeholm, han
får ej väckas. Nå, nå, icke lär det just numera
vara stor fara heller.&rdquo;
</p>

<p>
Från sin plats vid fönstret reste sig nu mäster
Sigfrid Aron Forsius och gick fram emot Enevald
och Sigrid. &rdquo;Miraculum är detta i sanning. Här
träffar jag eder båda! Icke ären J ju dock hans
hustru, jungfru Sigrid?&rdquo;
</p>

<p>
Sigrid rodnade, men svarade sedan leende:
&rdquo;vore jag gift, så kallade ni ju mig icke jungfru
Sigrid.&rdquo;
</p>

<p>
&rdquo;Det är så, ja, det är så. Underliga äro dock
stjernorna, fasta och oförryckeliga. Jag visste det
ju! Jag visste det. Stjernorna bedraga icke! Jag
förutsade det åt högsalig hans majestät konung
Carl, att ingen brudekrona skulle pryda edra lockar,
men en kungakrona hans. Och han lofvade
mig heder och embete, om allt skulle slå in. Och
med hans krona kom ära och gunst öfver mig,
men när J försvunno, då trodde han sig ej rätt säker
om, att hans krona skulle sitta qvar på honom
heller, då han ej visste om mitt prognosticon om
eder visat sig sannt. Och jag förutsade honom
<a id="page-377" class="pagenum" title="377"></a>
fara för krona och lif i det stundande fälttåget
och den spådomen väckte hans vrede, och herrar
som förföljde mig för att jag talat sanning om
deras lefverne, fingo makt att kasta mig i kedjor
och fängelse för denna spådoms skull. Men stjernorna
de svika ej. Dock räddades kung Carls
lif och hans krona, ty Henrik Wrede gaf sitt lif
för att rädda hans. Men stjernorna de ljuga icke!
Och efter åratal af plågor, fängelse och hård medfart,
gick jag, en förderfvad gammal man, åter ut
i verlden. Men jag vet, att stjernorna tala sanning,
och jag har sökt eder, jungfru, för att yttermera
se det. Menniskan äflas och fiker och
sina gerningar dem råder hon sjelf före, men stjernorna
länka dock ödenas gång, och hvad i dem
står skrifvet, det sker. Det må gälla konungars
med diamanter sirade krona, eller en liten flickas
gröna krans.&rdquo;
</p>


<div class="trnote">
<p id="trnote" class="chapter"><b>Noteringar:</b></p>

<p>
Originalets stavning och interpunktion har bibehållits, även varierande
stavning av en och samma ord eller varianter av personnamn. Ett fåtal
uppenbarliga, enkla fel har rättats utan annotering. Alla övriga
rättelser är uppförda här (innan/efter):
</p>

<ul>

<li>
... och befallning att J ingen <span class="underline">vert</span> begifve eder efter ...<br />
... och befallning att J ingen <a href="#corr-6"><span class="underline">vart</span></a> begifve eder efter ...<br />
</li>

<li>
... med <span class="underline">rätt</span> skratt. Sigrid nedföll afsvimnad. ...<br />
... med <a href="#corr-8"><span class="underline">rått</span></a> skratt. Sigrid nedföll afsvimnad. ...<br />
</li>

<li>
... sade: &rdquo;Gud bevare eder herr Erik då <span class="underline">i</span> gån emot ...<br />
... sade: &rdquo;Gud bevare eder herr Erik då <a href="#corr-16"><span class="underline">J</span></a> gån emot ...<br />
</li>

<li>
... han: &rdquo;Tror J ock fast och orubbligt hvad <span class="underline">i</span> läsen ...<br />
... han: &rdquo;Tror J ock fast och orubbligt hvad <a href="#corr-32"><span class="underline">J</span></a> läsen ...<br />
</li>

<li>
... &rdquo;Herr <span class="underline">Jörjen</span> må vara eder herre, men det ...<br />
... &rdquo;Herr <a href="#corr-33"><span class="underline">Jörgen</span></a> må vara eder herre, men det ...<br />
</li>

<li>
... oundgängligast behöfde medföras till <span class="underline">besättningen</span> ...<br />
... oundgängligast behöfde medföras till <a href="#corr-42"><span class="underline">bosättningen</span></a> ...<br />
</li>
</ul>
</div>









<pre>





End of the Project Gutenberg EBook of Sigrid Liljeholm, by Fredrika Runeberg

*** END OF THIS PROJECT GUTENBERG EBOOK SIGRID LILJEHOLM ***

***** This file should be named 52870-h.htm or 52870-h.zip *****
This and all associated files of various formats will be found in:
        http://www.gutenberg.org/5/2/8/7/52870/

Produced by Matti Järvinen, Jens Sadowski, and the Online
Distributed Proofreading Team at http://www.pgdp. net


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
